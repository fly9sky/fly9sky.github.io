---
layout: post
title: 秦春秋
description: 两周以及以前秦国历史记载极少，作为秦人自然想研究一些本周族历史，并对这些资料进行整理。
date: 2023-03-02 14:09:01
updatedate: 2023-06-20 13:40:01
---

- [前记](#前记)
- [秦之先](#秦之先)
- [秦非子](#秦非子)
- [秦侯](#秦侯)
- [秦公伯](#秦公伯)
- [秦仲](#秦仲)
- [秦庄公](#秦庄公)
- [秦襄公（立为诸侯）](#秦襄公立为诸侯)
- [秦文公](#秦文公)
- [秦静公（《史记》作秦竫公）](#秦静公史记作秦竫公)
- [秦宪公（秦宁公）](#秦宪公秦宁公)
	- [二年](#二年)
	- [八年（鲁桓公四年，前708年）](#八年鲁桓公四年前708年)
	- [十年（鲁庄公六年，前706年）](#十年鲁庄公六年前706年)
- [秦出子](#秦出子)
	- [二年（鲁桓公十年，前702年）](#二年鲁桓公十年前702年)
- [秦武公](#秦武公)
- [秦德公](#秦德公)
- [秦宣公](#秦宣公)
- [秦成公](#秦成公)
	- [元年（周惠王14年、鲁庄公31年、齐桓公23年、晋献公14年、秦成公元年、楚成王9年、宋桓公19年、卫懿公6年、陈宣公30年、蔡穆侯12年、曹釐公8年、郑文公10年、燕庄公28年、杞惠公10年，前663年，戊午）](#元年周惠王14年鲁庄公31年齐桓公23年晋献公14年秦成公元年楚成王9年宋桓公19年卫懿公6年陈宣公30年蔡穆侯12年曹釐公8年郑文公10年燕庄公28年杞惠公10年前663年戊午)
	- [四年（鲁僖公元年，前660年）](#四年鲁僖公元年前660年)
- [秦穆公（秦缪公）](#秦穆公秦缪公)
	- [元年（鲁僖公元年，前660年）](#元年鲁僖公元年前660年)
	- [五年（鲁僖公五年，前655年） 丙寅](#五年鲁僖公五年前655年-丙寅)
	- [穆公九年（前651年，鲁僖公九年）](#穆公九年前651年鲁僖公九年)
	- [十年](#十年)
	- [十一年](#十一年)
	- [穆公十三年（前647年，周襄王五年，鲁僖公十三年，郑文公二十六年，宋襄公四年，楚成王二十五年，齐桓公三十九年，晋惠公四年）](#穆公十三年前647年周襄王五年鲁僖公十三年郑文公二十六年宋襄公四年楚成王二十五年齐桓公三十九年晋惠公四年)
	- [穆公十四年（前646年](#穆公十四年前646年)
	- [穆公十五年（公元前645年是：周襄王七年；鲁僖公十五年；秦穆公十五年；陈穆公三年；郑文公二十八年；宋襄公六年；楚成王二十七年；齐桓公四十一年；晋惠公六年；燕襄公十三年；卫文公十五年；曹共公八年；杞成公十年；蔡庄侯元年。）](#穆公十五年公元前645年是周襄王七年鲁僖公十五年秦穆公十五年陈穆公三年郑文公二十八年宋襄公六年楚成王二十七年齐桓公四十一年晋惠公六年燕襄公十三年卫文公十五年曹共公八年杞成公十年蔡庄侯元年)
	- [十七年](#十七年)
	- [十八年](#十八年)
	- [二十年](#二十年)
	- [十九年](#十九年)
	- [二十二年](#二十二年)
	- [二十三年](#二十三年)
	- [二十四年](#二十四年)
	- [二十五年](#二十五年)
	- [二十八年](#二十八年)
	- [二十九年](#二十九年)
	- [三十年](#三十年)
	- [三十二年](#三十二年)
	- [三十三年(僖公三十三年，前627年）](#三十三年僖公三十三年前627年)
	- [秦穆公三十四年（周襄王二十六年，鲁文公元年，前626年）](#秦穆公三十四年周襄王二十六年鲁文公元年前626年)
	- [秦穆公三十五年（周襄王二十七年，鲁文公二年，前625年）](#秦穆公三十五年周襄王二十七年鲁文公二年前625年)
	- [秦穆公三十六年（周襄王二十八年，鲁文公三年，前624年）](#秦穆公三十六年周襄王二十八年鲁文公三年前624年)
	- [秦穆公三十七年（周襄王二十九年，鲁文公四年，前623年）](#秦穆公三十七年周襄王二十九年鲁文公四年前623年)
	- [秦穆公三十八年（周襄王三十年，鲁文公五年，前622年）](#秦穆公三十八年周襄王三十年鲁文公五年前622年)
	- [秦穆公三十九年（文公六年，周襄王三十一年，前621年）](#秦穆公三十九年文公六年周襄王三十一年前621年)
- [秦康公](#秦康公)
	- [秦康公元年（周襄王三十二年，鲁文公七年，前620年）](#秦康公元年周襄王三十二年鲁文公七年前620年)
	- [秦康公二年（周襄王三十三年，鲁文公八年，前619年）](#秦康公二年周襄王三十三年鲁文公八年前619年)
	- [秦康公三年（周顷王元年，鲁文公九年，前618年）](#秦康公三年周顷王元年鲁文公九年前618年)
	- [秦康公四年（周顷王二年，鲁文公十年，前617年）](#秦康公四年周顷王二年鲁文公十年前617年)
	- [秦康公六年（周顷王四年，鲁文公十二年，前615年）](#秦康公六年周顷王四年鲁文公十二年前615年)
	- [秦康公七年（周顷王五年，鲁文公十三年，前614年）](#秦康公七年周顷王五年鲁文公十三年前614年)
	- [秦康公八年（周顷王六年，鲁文公十四年，前613年）](#秦康公八年周顷王六年鲁文公十四年前613年)
	- [秦康公十年（周匡王二年，鲁文公十六年，前611年）](#秦康公十年周匡王二年鲁文公十六年前611年)
	- [秦康公十二年（周匡王四年，鲁文公十八年，前609年）](#秦康公十二年周匡王四年鲁文公十八年前609年)
- [秦共公](#秦共公)
	- [秦共公元年（周匡王五年，鲁宣公元年，前608年）](#秦共公元年周匡王五年鲁宣公元年前608年)
	- [秦共公二年（周匡王六年，鲁宣公二年，前607年）](#秦共公二年周匡王六年鲁宣公二年前607年)
	- [秦共公四年（鲁宣公四年，前605年）](#秦共公四年鲁宣公四年前605年)
- [秦桓公](#秦桓公)
	- [秦桓公元年（周定王三年，鲁宣公五年，前604年）](#秦桓公元年周定王三年鲁宣公五年前604年)
	- [秦桓公四年（周定王六年，鲁宣公八年，前601年）](#秦桓公四年周定王六年鲁宣公八年前601年)
	- [秦桓公十一年（周定王十三年，鲁宣公十五年，前594年，丁卯）](#秦桓公十一年周定王十三年鲁宣公十五年前594年丁卯)
	- [秦桓公十六年（周定王十八年，鲁成公二年，前589年）](#秦桓公十六年周定王十八年鲁成公二年前589年)
	- [秦桓公二十年（周简王元年，鲁成公六年，前585年）](#秦桓公二十年周简王元年鲁成公六年前585年)
	- [秦桓公二十三年（周简王四年，鲁成公九年，前582年）](#秦桓公二十三年周简王四年鲁成公九年前582年)
	- [秦桓公二十四年（周简王五年，鲁成公十年，前581年）](#秦桓公二十四年周简王五年鲁成公十年前581年)
	- [秦桓公二十五年（周简王六年，鲁成公十一年，前580年）](#秦桓公二十五年周简王六年鲁成公十一年前580年)
	- [秦桓公二十七年（周简王八年，鲁成公十三年，前578年）](#秦桓公二十七年周简王八年鲁成公十三年前578年)
	- [秦桓公二十八年（周简王九年，鲁成公十四年，前577年）](#秦桓公二十八年周简王九年鲁成公十四年前577年)
- [秦景公](#秦景公)
	- [秦景公元年（周简王十年，鲁成公十五年，前576年）](#秦景公元年周简王十年鲁成公十五年前576年)
	- [秦景公二年（周简王十一年，鲁成公十六年，前575年）](#秦景公二年周简王十一年鲁成公十六年前575年)
	- [秦景公四年（周简王十三年，鲁成公十八年，前573年）](#秦景公四年周简王十三年鲁成公十八年前573年)
	- [秦景公十三年（周灵王八年，鲁襄公九年，前564年）](#秦景公十三年周灵王八年鲁襄公九年前564年)
	- [秦景公十四年（周灵王九年，鲁襄公十年，前563年）](#秦景公十四年周灵王九年鲁襄公十年前563年)
	- [秦景公十五年（周灵王十年，鲁襄公十一年，前562年）](#秦景公十五年周灵王十年鲁襄公十一年前562年)
	- [秦景公十六年（周灵王十一年，鲁襄公十二年，前561年，庚子）](#秦景公十六年周灵王十一年鲁襄公十二年前561年庚子)
	- [秦景公十八年（周灵王十三年，鲁襄公十四年，前559年，壬寅）](#秦景公十八年周灵王十三年鲁襄公十四年前559年壬寅)
	- [秦景公二十九年（周灵王二十四年，鲁襄公二十五年，前548年）](#秦景公二十九年周灵王二十四年鲁襄公二十五年前548年)
	- [秦景公三十年（周灵王二十五年，鲁襄公二十六年，前547年）](#秦景公三十年周灵王二十五年鲁襄公二十六年前547年)
	- [秦景公三十一年（周灵王二十六年，鲁襄公二十七年，前546年，乙卯）](#秦景公三十一年周灵王二十六年鲁襄公二十七年前546年乙卯)
	- [秦景公二十四年（周灵王十九年，鲁襄公二十年，前553年）](#秦景公二十四年周灵王十九年鲁襄公二十年前553年)
	- [秦景公三十六年（周景王四年，鲁昭公元年，前541年）](#秦景公三十六年周景王四年鲁昭公元年前541年)
	- [秦景公四十年（周景王八年，鲁昭公五年，前537年）](#秦景公四十年周景王八年鲁昭公五年前537年)
- [秦哀公（秦毕公/秦㻫公）](#秦哀公秦毕公秦㻫公)
	- [秦哀公元年（周景王九年，鲁昭公六年，前536年）](#秦哀公元年周景王九年鲁昭公六年前536年)
	- [秦哀公八年（周景王十六年，鲁昭公十三年，前529年）](#秦哀公八年周景王十六年鲁昭公十三年前529年)
	- [秦哀公十四年，（周景王二十二年，鲁昭公十九年，前523年）](#秦哀公十四年周景王二十二年鲁昭公十九年前523年)
	- [秦哀公十五年（周景王二十三年，鲁昭公二十年，前522年)](#秦哀公十五年周景王二十三年鲁昭公二十年前522年)
	- [秦哀公二十一年（周敬王四年，周姬朝四年，鲁昭公二十六年，前516年）](#秦哀公二十一年周敬王四年周姬朝四年鲁昭公二十六年前516年)
	- [秦哀公二十七年（周敬王十年，鲁昭公三十二年，前510年）](#秦哀公二十七年周敬王十年鲁昭公三十二年前510年)
	- [秦哀公三十一年（周敬王十四年，鲁定公四年，前506年）](#秦哀公三十一年周敬王十四年鲁定公四年前506年)
	- [秦哀公三十二年（周敬王十五年，鲁定公五年，前505年）](#秦哀公三十二年周敬王十五年鲁定公五年前505年)
	- [秦哀公三十六年（周敬王十九年，鲁定公九年，前501年）](#秦哀公三十六年周敬王十九年鲁定公九年前501年)
- [秦夷公](#秦夷公)
- [秦惠公（秦前惠公）](#秦惠公秦前惠公)
	- [秦惠公六年（周敬王二十五年，鲁定公十五年，前495年）](#秦惠公六年周敬王二十五年鲁定公十五年前495年)
	- [秦惠公九年（周敬王二十八年，鲁哀公三年，前492年）](#秦惠公九年周敬王二十八年鲁哀公三年前492年)
- [秦悼公](#秦悼公)
	- [秦悼公元年（周敬王二十九年，鲁哀公四年，前491年）](#秦悼公元年周敬王二十九年鲁哀公四年前491年)
- [秦厉共公（秦剌龚公/秦利龚公）](#秦厉共公秦剌龚公秦利龚公)
- [秦躁公（秦趮公）](#秦躁公秦趮公)
- [秦怀公](#秦怀公)
- [秦灵公（秦肃灵公）](#秦灵公秦肃灵公)
- [秦简公](#秦简公)
	- [秦简公十二年（周威烈王二十三年,前403年,戊寅）](#秦简公十二年周威烈王二十三年前403年戊寅)
	- [秦简公十三年（周威烈王二十四年，前402年,己卯）](#秦简公十三年周威烈王二十四年前402年己卯)
	- [秦简公十四年（周安王元年，前401年，庚辰）](#秦简公十四年周安王元年前401年庚辰)
	- [秦简公十五年（周安王二年，前400年，辛巳）](#秦简公十五年周安王二年前400年辛巳)
- [秦惠公（秦后惠公）](#秦惠公秦后惠公)
	- [秦惠公元年（周安王三年，前399年，壬午）](#秦惠公元年周安王三年前399年壬午)
	- [秦惠公九（年周安王十一年，前391年，庚寅）](#秦惠公九年周安王十一年前391年庚寅)
	- [秦惠公十年（周安王十二年，前390年，辛卯）](#秦惠公十年周安王十二年前390年辛卯)
	- [秦惠公十一年（周安王十三年，前389年，壬辰）](#秦惠公十一年周安王十三年前389年壬辰)
	- [秦惠公十三年（周安王十五年，前387年，甲午）](#秦惠公十三年周安王十五年前387年甲午)
- [秦出公（秦少主）](#秦出公秦少主)
	- [秦出公元年（周安王十六年，前386年，乙未）](#秦出公元年周安王十六年前386年乙未)
	- [秦出公二年（周安王十七年，前385年，丙申）](#秦出公二年周安王十七年前385年丙申)
- [秦献公（秦元献公/秦元王）](#秦献公秦元献公秦元王)
	- [秦献公元年(周安王十八年，前384年，丁酉）](#秦献公元年周安王十八年前384年丁酉)
	- [秦献公二年 （周安王十九年，前383年，戊戌）](#秦献公二年-周安王十九年前383年戊戌)
	- [秦献公九年（周安王二十六年，前376年，乙巳）](#秦献公九年周安王二十六年前376年乙巳)
	- [秦献公十七年（周显王元年，前368年，癸丑）](#秦献公十七年周显王元年前368年癸丑)
	- [秦献公二十一年（周显王五年，前364年，丁巳）](#秦献公二十一年周显王五年前364年丁巳)
	- [秦献公二十三年（周显王七年，前362年，己未）](#秦献公二十三年周显王七年前362年己未)
- [秦孝公（秦平王）](#秦孝公秦平王)
	- [秦孝公元年（周显王八年，前361年，庚申）](#秦孝公元年周显王八年前361年庚申)
	- [秦孝公二年（周显王九年，前360年，辛酉）](#秦孝公二年周显王九年前360年辛酉)
	- [秦孝公三年（周显王十年,前359年,壬戌）](#秦孝公三年周显王十年前359年壬戌)
	- [秦孝公四年（周显王十一年,前358年,癸亥）](#秦孝公四年周显王十一年前358年癸亥)
	- [秦孝公七年（周显王十四年，前355年,丙寅）](#秦孝公七年周显王十四年前355年丙寅)
	- [秦孝公八年（周显王十五年，前354年,丁卯）](#秦孝公八年周显王十五年前354年丁卯)
	- [秦孝公十年（周显王十七年，前352年,己巳）](#秦孝公十年周显王十七年前352年己巳)
	- [秦孝公十一年（周显王十八年，前351年,庚午）](#秦孝公十一年周显王十八年前351年庚午)
	- [秦孝公十二年（周显王十九年，前350年,辛未）](#秦孝公十二年周显王十九年前350年辛未)
	- [秦孝公十四年（周显王二十一年，前348年,癸酉）](#秦孝公十四年周显王二十一年前348年癸酉)
	- [秦孝公十六年（周显王二十三年，前346年,乙亥）](#秦孝公十六年周显王二十三年前346年乙亥)
	- [秦孝公十八年（周显王二十五年，前344年,丁丑）](#秦孝公十八年周显王二十五年前344年丁丑)
	- [秦孝公十九年（周显王二十六年，前343年,戊寅）](#秦孝公十九年周显王二十六年前343年戊寅)
	- [秦孝公二十年（周显王二十七年，前342年,己卯）](#秦孝公二十年周显王二十七年前342年己卯)
	- [秦孝公二十一年（周显王二十八年，前341年,庚辰）](#秦孝公二十一年周显王二十八年前341年庚辰)
	- [秦孝公二十二年（周显王二十九年,前340年,辛巳）](#秦孝公二十二年周显王二十九年前340年辛巳)
	- [秦孝公二十四年（周显王三十一年，前338年，癸未）](#秦孝公二十四年周显王三十一年前338年癸未)
- [秦惠文王（秦惠王）](#秦惠文王秦惠王)
	- [秦惠（公）王元年（周显王三十二年，前337年，甲申）](#秦惠公王元年周显王三十二年前337年甲申)
	- [秦惠（公）王二年（周显王三十三年，乙酉，前336年）](#秦惠公王二年周显王三十三年乙酉前336年)
	- [秦惠（公）王三年 （周显王三十四年，丙戌，前335年）](#秦惠公王三年-周显王三十四年丙戌前335年)
	- [秦惠（公）王四年 （周显王三十五年，前334年，丁亥）](#秦惠公王四年-周显王三十五年前334年丁亥)
	- [秦惠（公）王五年 （周显王三十六年，戊子，前333年）](#秦惠公王五年-周显王三十六年戊子前333年)
	- [秦惠（公）王六年（周显王三十七年，前332年，己丑）](#秦惠公王六年周显王三十七年前332年己丑)
	- [秦惠（公）王七年（周显王三十八年，前331年，庚寅）](#秦惠公王七年周显王三十八年前331年庚寅)
	- [秦惠（公）王八年（周显王三十九年，前330年，辛卯）](#秦惠公王八年周显王三十九年前330年辛卯)
	- [秦惠（公）王九年（王九年周显王四十年，前329年，壬辰）](#秦惠公王九年王九年周显王四十年前329年壬辰)
	- [秦惠（公）王十年（周显王四十一年，前328年,癸巳）](#秦惠公王十年周显王四十一年前328年癸巳)
	- [秦惠（公）王十一年（周显王四十二年，前327年,甲午）](#秦惠公王十一年周显王四十二年前327年甲午)
	- [秦惠（公）王十二年（周显王四十三年，前326年,乙未）](#秦惠公王十二年周显王四十三年前326年乙未)
	- [秦惠（公）王十三年（周显王四十四年，前325年，丙申）](#秦惠公王十三年周显王四十四年前325年丙申)
	- [秦惠王元年（周显王四十五年，前324年,丁酉）](#秦惠王元年周显王四十五年前324年丁酉)
	- [秦惠王二年（周显王四十六年，前323年,戊戌）](#秦惠王二年周显王四十六年前323年戊戌)
	- [秦惠王三年（周显王四十七年，前322年,己亥）](#秦惠王三年周显王四十七年前322年己亥)
	- [秦惠王四年（周显王四十八年，前321年,庚子）](#秦惠王四年周显王四十八年前321年庚子)
	- [秦惠五年（周慎靓王元年，前320年，辛丑）](#秦惠五年周慎靓王元年前320年辛丑)
	- [秦惠六年（周慎靓王二年，前319年，壬寅）](#秦惠六年周慎靓王二年前319年壬寅)
	- [秦惠王七年（周慎靓王三年，前318年，癸卯）](#秦惠王七年周慎靓王三年前318年癸卯)
	- [秦惠王八年（周慎靓王四年，前317年，甲辰）](#秦惠王八年周慎靓王四年前317年甲辰)
	- [秦惠王九年（周慎靓王五年，前316年，乙巳）](#秦惠王九年周慎靓王五年前316年乙巳)
	- [秦惠王十年（周慎靓王六年，前315年，丙午）](#秦惠王十年周慎靓王六年前315年丙午)
	- [秦惠王十一年（周赧王元年，前314年,丁未）](#秦惠王十一年周赧王元年前314年丁未)
	- [秦惠王十二年（周赧王二年，前313年，戊申）](#秦惠王十二年周赧王二年前313年戊申)
	- [秦惠王十三年（周赧王三年，己酉，前312年）](#秦惠王十三年周赧王三年己酉前312年)
	- [秦惠王十四年（周赧王四年，前311年,庚戌）](#秦惠王十四年周赧王四年前311年庚戌)
- [秦武王（秦悼武王/秦武烈王）](#秦武王秦悼武王秦武烈王)
	- [秦武王元年（周赧王五年，前310年，辛亥）](#秦武王元年周赧王五年前310年辛亥)
	- [秦武王二年（周赧王六年，前309年，壬子）](#秦武王二年周赧王六年前309年壬子)
	- [秦武王三年（周赧王七年，前308年，癸丑）](#秦武王三年周赧王七年前308年癸丑)
	- [秦武王四年（周赧王八年，前307年，甲寅）](#秦武王四年周赧王八年前307年甲寅)
- [秦昭襄王（秦昭王）](#秦昭襄王秦昭王)
	- [秦昭襄王元年 周赧王九年（乙卯，前三零六年）](#秦昭襄王元年-周赧王九年乙卯前三零六年)
	- [秦昭襄王二年周赧王十年（丙辰，前三零五年）](#秦昭襄王二年周赧王十年丙辰前三零五年)
	- [秦昭襄王三年周赧王十一年（丁巳，前三零四年）](#秦昭襄王三年周赧王十一年丁巳前三零四年)
	- [秦昭襄王四年周赧王十二年（戊午，前三零三年）](#秦昭襄王四年周赧王十二年戊午前三零三年)
	- [秦昭襄王五年周赧王十三年（己未，前三零二年）](#秦昭襄王五年周赧王十三年己未前三零二年)
	- [秦昭襄王六年周赧王十四年（庚申，前三零一年）](#秦昭襄王六年周赧王十四年庚申前三零一年)
	- [秦昭襄王七年周赧王十五年（辛酉，前三零零年）](#秦昭襄王七年周赧王十五年辛酉前三零零年)
	- [秦昭襄王八年周赧王十六年（壬戌，前二九九年）](#秦昭襄王八年周赧王十六年壬戌前二九九年)
	- [秦昭襄王九年周赧王十七年（癸亥，前二九八年）](#秦昭襄王九年周赧王十七年癸亥前二九八年)
	- [秦昭襄王十年周赧王十八年（甲子，前二九七年）](#秦昭襄王十年周赧王十八年甲子前二九七年)
	- [秦昭襄王十一年周赧王十九年（乙丑，前二九六年）](#秦昭襄王十一年周赧王十九年乙丑前二九六年)
	- [秦昭襄王十二年周赧王二十年（丙寅，前二九五年）](#秦昭襄王十二年周赧王二十年丙寅前二九五年)
	- [秦昭襄王十三年周赧王二十一年（丁卯，前二九四年）](#秦昭襄王十三年周赧王二十一年丁卯前二九四年)
	- [秦昭襄王十四年周赧王二十二年（戊辰，前二九三年）](#秦昭襄王十四年周赧王二十二年戊辰前二九三年)
	- [秦昭襄王十五年周赧王二十三年（己巳，前二九二年）](#秦昭襄王十五年周赧王二十三年己巳前二九二年)
	- [秦昭襄王十六年周赧王二十四年（庚午，前二九一年）](#秦昭襄王十六年周赧王二十四年庚午前二九一年)
	- [秦昭襄王十七年周赧王二十五年（辛未，前二九零年）](#秦昭襄王十七年周赧王二十五年辛未前二九零年)
	- [秦昭襄王十八年周赧王二十六年（壬申，前二八九年）](#秦昭襄王十八年周赧王二十六年壬申前二八九年)
	- [秦昭襄王十九年周赧王二十七年（癸酉，前二八八年）](#秦昭襄王十九年周赧王二十七年癸酉前二八八年)
	- [秦昭襄王二十年周赧王二十八年（甲戌，前二八七年）](#秦昭襄王二十年周赧王二十八年甲戌前二八七年)
	- [秦昭襄王二十一年周赧王二十九年（乙亥，前二八六年）](#秦昭襄王二十一年周赧王二十九年乙亥前二八六年)
	- [秦昭襄王二十二年周赧王三十年（丙子，前二八五年）](#秦昭襄王二十二年周赧王三十年丙子前二八五年)
	- [秦昭襄王二十三年周赧王三十一年（丁丑，前二八四年）](#秦昭襄王二十三年周赧王三十一年丁丑前二八四年)
	- [秦昭襄王二十四年周赧王三十二年（戊寅，前二八三年）](#秦昭襄王二十四年周赧王三十二年戊寅前二八三年)
	- [秦昭襄王二十五年周赧王三十三年（己卯，前二八二年）](#秦昭襄王二十五年周赧王三十三年己卯前二八二年)
	- [秦昭襄王二十六年周赧王三十四年（庚辰，前二八一年）](#秦昭襄王二十六年周赧王三十四年庚辰前二八一年)
	- [秦昭襄王二十七年周赧王三十五年（辛巳，前二八零年）](#秦昭襄王二十七年周赧王三十五年辛巳前二八零年)
	- [秦昭襄王二十八年周赧王三十六年（壬午，前二七九年）](#秦昭襄王二十八年周赧王三十六年壬午前二七九年)
	- [秦昭襄王二十九年周赧王三十七年（癸未，前二七八年）](#秦昭襄王二十九年周赧王三十七年癸未前二七八年)
	- [秦昭襄王三十年周赧王三十八年（甲申，前二七七年）](#秦昭襄王三十年周赧王三十八年甲申前二七七年)
	- [秦昭襄王三十一年周赧王三十九年（乙酉，前二七六年）](#秦昭襄王三十一年周赧王三十九年乙酉前二七六年)
	- [秦昭襄王三十二年周赧王四十年（丙戌，前二七五年）](#秦昭襄王三十二年周赧王四十年丙戌前二七五年)
	- [秦昭襄王三十三年周赧王四十一年（丁亥，前二七四年）](#秦昭襄王三十三年周赧王四十一年丁亥前二七四年)
	- [秦昭襄王三十四年周赧王四十二年（戊子，前二七三年）](#秦昭襄王三十四年周赧王四十二年戊子前二七三年)
	- [秦昭襄王三十五年周赧王四十三年（己丑，前二七二年）](#秦昭襄王三十五年周赧王四十三年己丑前二七二年)
	- [秦昭襄王三十六年周赧王四十四年（庚寅，前二七一年）](#秦昭襄王三十六年周赧王四十四年庚寅前二七一年)
	- [秦昭襄王三十七年周赧王四十五年（辛卯，前二七零年）](#秦昭襄王三十七年周赧王四十五年辛卯前二七零年)
	- [秦昭襄王三十八年周赧王四十六年（壬辰，前二六九年）](#秦昭襄王三十八年周赧王四十六年壬辰前二六九年)
	- [秦昭襄王三十九年周赧王四十七年（癸巳，前二六八年）](#秦昭襄王三十九年周赧王四十七年癸巳前二六八年)
	- [秦昭襄王四十年周赧王四十八年（甲午，前二六七年）](#秦昭襄王四十年周赧王四十八年甲午前二六七年)
	- [秦昭襄王四十一年周赧王四十九年（乙未，前二六六年）](#秦昭襄王四十一年周赧王四十九年乙未前二六六年)
	- [秦昭襄王四十二年赧王下五十年（丙申，前二六五年）](#秦昭襄王四十二年赧王下五十年丙申前二六五年)
	- [秦昭襄王四十三年周赧王五十一年（丁酉，前二六四年）](#秦昭襄王四十三年周赧王五十一年丁酉前二六四年)
	- [秦昭襄王四十四年周赧王五十二年（戊戌，前二六三年）](#秦昭襄王四十四年周赧王五十二年戊戌前二六三年)
	- [秦昭襄王四十五年周赧王五十三年（己亥，前二六二年）](#秦昭襄王四十五年周赧王五十三年己亥前二六二年)
	- [秦昭襄王四十七年周赧王五十五年（辛丑，前二六零年）](#秦昭襄王四十七年周赧王五十五年辛丑前二六零年)
	- [秦昭襄王四十八年周赧王五十六年（壬寅，前二五九年）](#秦昭襄王四十八年周赧王五十六年壬寅前二五九年)
	- [秦昭襄王四十九年周赧王五十七年（癸卯，前二五八年）](#秦昭襄王四十九年周赧王五十七年癸卯前二五八年)
	- [秦昭襄王五十年（周赧王五十八年，前257年,甲辰）](#秦昭襄王五十年周赧王五十八年前257年甲辰)
	- [秦昭襄王五十一年周赧王五十九年（乙巳，前二五六年）](#秦昭襄王五十一年周赧王五十九年乙巳前二五六年)
	- [昭襄王五十二年（丙午，前二五五年）](#昭襄王五十二年丙午前二五五年)
	- [昭襄王五十三年（丁未，前二五四年）](#昭襄王五十三年丁未前二五四年)
	- [昭襄王五十四年（戊申，前二五三年）](#昭襄王五十四年戊申前二五三年)
	- [昭襄王五十五年（己酉，前二五二年）](#昭襄王五十五年己酉前二五二年)
	- [昭襄王五十六年（庚戌，前二五一年）](#昭襄王五十六年庚戌前二五一年)
- [秦孝文王](#秦孝文王)
	- [秦孝文王元年（辛亥，前二五零年）](#秦孝文王元年辛亥前二五零年)
- [秦庄襄王](#秦庄襄王)
	- [庄襄王元年（壬子，前二四九年）](#庄襄王元年壬子前二四九年)
	- [庄襄王二年（癸丑，前二四八年）](#庄襄王二年癸丑前二四八年)
	- [庄襄王三年（甲寅，前二四七年）](#庄襄王三年甲寅前二四七年)
- [秦王政（秦始皇帝）](#秦王政秦始皇帝)
	- [秦王政元年（乙卯，前二四六年）](#秦王政元年乙卯前二四六年)
	- [秦王政二年（丙辰，前二四五年）](#秦王政二年丙辰前二四五年)
	- [秦王政三年（丁巳，前二四四年）](#秦王政三年丁巳前二四四年)
	- [秦王政四年（戊午，前二四三年）](#秦王政四年戊午前二四三年)
	- [秦王政五年（己未，前二四二年）](#秦王政五年己未前二四二年)
	- [秦王政六年（庚申，前二四一年）](#秦王政六年庚申前二四一年)
	- [秦王政七年（辛酉，前二四零年）](#秦王政七年辛酉前二四零年)
	- [秦王政八年（壬戌，前二三九年）](#秦王政八年壬戌前二三九年)
	- [秦王政九年（癸亥，前二三八年）](#秦王政九年癸亥前二三八年)
	- [秦王政十年（甲子，前二三七年）](#秦王政十年甲子前二三七年)
	- [秦王政十一年（乙丑，前二三六年）](#秦王政十一年乙丑前二三六年)
	- [秦王政十二年（丙寅，前二三五年）](#秦王政十二年丙寅前二三五年)
	- [秦王政十三年（丁卯，前二三四年）](#秦王政十三年丁卯前二三四年)
	- [秦王政十四年（戊辰，前二三三年）](#秦王政十四年戊辰前二三三年)
	- [秦王政十五年（己巳，前二三二年）](#秦王政十五年己巳前二三二年)
	- [秦王政十六年（庚午，前二三一年）](#秦王政十六年庚午前二三一年)
	- [秦王政十七年（辛未，前二三零年）](#秦王政十七年辛未前二三零年)
	- [秦王政十八年（壬申，前二二九年）](#秦王政十八年壬申前二二九年)
	- [秦王政十九年（癸酉，前二二八年）](#秦王政十九年癸酉前二二八年)
	- [秦王政二十年（甲戌，前二二七年）](#秦王政二十年甲戌前二二七年)
	- [秦王政二十一年（乙亥，前二二六年）](#秦王政二十一年乙亥前二二六年)
	- [秦王政二十二年（丙子，前二二五年）](#秦王政二十二年丙子前二二五年)
	- [秦王政二十三年（丁丑，前二二四年）](#秦王政二十三年丁丑前二二四年)
	- [秦王政二十四年（戊寅，前二二三年）](#秦王政二十四年戊寅前二二三年)
	- [秦王政二十五年（己卯，前二二二年）](#秦王政二十五年己卯前二二二年)
- [始皇帝](#始皇帝)
	- [始皇帝二十六年（庚辰，前二二一年）](#始皇帝二十六年庚辰前二二一年)
	- [始皇帝二十七年（辛巳，前二二零年）](#始皇帝二十七年辛巳前二二零年)
	- [始皇帝二十八年（壬午，前二一九年）](#始皇帝二十八年壬午前二一九年)
	- [始皇帝二十九年（癸未，前二一八年）](#始皇帝二十九年癸未前二一八年)
	- [始皇帝三十一年（乙酉，前二一六年）](#始皇帝三十一年乙酉前二一六年)
	- [始皇帝三十二年（丙戌，前二一五年）](#始皇帝三十二年丙戌前二一五年)
	- [始皇帝三十三年（丁亥，前二一四年）](#始皇帝三十三年丁亥前二一四年)
	- [始皇帝三十四年（戊子，前二一三年）](#始皇帝三十四年戊子前二一三年)
	- [始皇帝三十五年（己丑，前二一二年）](#始皇帝三十五年己丑前二一二年)
	- [始皇帝三十六年（庚寅，前二一一年）](#始皇帝三十六年庚寅前二一一年)
	- [始皇帝三十七年（辛卯，前二一零年）](#始皇帝三十七年辛卯前二一零年)
- [秦二世（二世皇帝）](#秦二世二世皇帝)
	- [二世皇帝元年（壬辰，前二零九年）](#二世皇帝元年壬辰前二零九年)
	- [二世皇帝二年（癸巳，前二零八年）](#二世皇帝二年癸巳前二零八年)
	- [二世皇帝三年（甲午，前二零七年）](#二世皇帝三年甲午前二零七年)
- [秦王子婴](#秦王子婴)
- [参考文献](#参考文献)

## 前记

> 秦是中国历史上第一个封建王朝，其开创了中国两千余年帝制。虽则后人谓“暴秦”，“虎狼之秦”，然则观其政，则多不离“秦政”。

> 始皇帝并兼天下，李斯建议之下秦朝一把大火焚烧了很多典籍，给中国文化造成了很大的浩劫，也给史学研究造成了很大的麻烦。自己的史书，那就是《秦记》。而且这部由秦之史官撰写的史书还是东周列国中唯一保存下来的史书。据《墨子?明鬼》篇记载，三晋的史书曰《晋乘》；楚国的史书曰《梼杌》(楚人以树木年轮为“梼杌”，而非上古恶兽)；周室所藏之史、以及鲁、宋、燕、齐诸国的史书则皆曰《春秋》。后来秦亡周、灭六国之后便依李斯之言开始焚书，据《史记·秦始皇本纪》云：“臣请史官非《秦记》皆烧之。非博士官所职，天下敢有藏诗、书、百家语者，悉诣守、尉杂烧之。有敢偶语诗书者弃市。以古非今者族。吏见知不举者与同罪。令下三十日不烧，黥为城旦。”因此诗、书、诸子之书因为博士官处有保存，所以一部分得以幸存至今日，但是《晋乘》、《楚梼杌》、《周春秋》等历史书则被毁，只剩下一部《秦记》。但是，这个《秦记》作为一部史书，在质量上实在太是有问题了，尤其是“不载日月，其文略不具”，司马迁大概就是采用了《秦记》，所以里边有很多问题。

> 这大概就是我整理此书的初衷，自秦之先及于非子初封，至于秦二世之亡。兼采《史记》，《春秋左传》，《战国策》，《资治通鉴》等以续秦史。


## 秦之先

> 秦之先，，黄帝之孙，昌意之子，帝颛顼之苗裔孙曰女脩，女脩生子大业。大业取少典之子，曰女华。女华生大费，与司空禹受帝舜命而平水土（案《竹书纪年》帝尧陶唐氏七十五年，司空禹治河，《史记》则为帝舜，帝尧在位七十五年不可靠，或唐帝有多位，史官统计于帝尧名下也未可知，然可靠，于所不采）。已成，帝锡玄圭。禹受曰：“非予能成，亦大费为辅。”帝舜曰：“咨尔费，赞禹功，其赐尔皂游。尔后嗣将大出。”乃妻之姚姓之玉女。大费拜受，佐舜调驯鸟兽，鸟兽多驯服，是为柏翳（其或为伯益）。舜赐姓嬴氏。

> 伯益作井。

> >《世本》云：“化益作井。”《吕氏春秋·勿躬篇》曰：“伯益作井。”《玉篇》曰：“穿地取水，伯益造之。”《淮南子·本经训》曰：“伯益作井，而龙登玄云。注：益佐舜，初作井。”

> 帝启二年，费侯伯益出就国,六年，伯益薨，祠之。(竹书纪年)

> > 井（刑）者，法也，节也。或曰打井取水。

> > 此案《史记》所载，当来自早期史料，应较可靠，但其历唐虞夏商周，世系缺失颇多。

> > 竹书纪年载夏商周之仙均为神话所成，秦之先皆无神话，由此观之，后世为王之后，方修史，灭别国史以神话其祖，秦始皇帝灭诸侯史书之所在也。

> 大费（伯益）生子二人：一曰大廉，实鸟俗氏；二曰若木，实费氏。其玄孙曰费昌，子孙或在中国，或在夷狄。费昌当夏桀之时，去夏归商，为汤御，以败桀于鸣条。

> > 案竹书纪年：帝癸二十九年，商师取顾，费伯昌出奔商。

> 大廉玄孙曰孟戏、中衍，鸟身人言。帝太戊闻而卜之使御，吉，遂致使御而妻之。

> 商大戊三十一年，命费侯中衍为车正。(竹书纪年)

> 自太戊以下，中衍之后，遂世有功，以佐殷国，故嬴姓多显，遂为诸侯。

> 其玄孙曰中潏(yù)，在西戎，保西垂。生蜚廉。蜚廉生恶来。恶来有力，蜚廉善走，父子俱以材力事殷纣。周武王之伐纣，并杀恶来。是时蜚廉为纣石北方，还，无所报，为坛霍太山而报，得石棺，铭曰“帝令处父不与殷乱，赐尔石棺以华氏”。死，遂葬于霍太山。蜚廉复有子曰季胜。季胜生孟增。孟增幸于周成王，是为宅皋狼。皋狼生衡父，衡父生造父。造父以善御幸于周缪王，得骥、温骊、骅骝、騄耳之驷，西巡狩，乐而忘归。徐偃王作乱，造父为缪王御，长驱归周，一日千里以救乱。缪王以赵城封造父，造父族由此为赵氏。自蜚廉生季胜已下五世至造父，别居赵。赵衰其后也。恶来革者，蜚廉子也，蚤死。有子曰女防。女防生旁皋，旁皋生太几，太几生大骆，大骆生非子。以造父之宠，皆蒙赵城，姓赵氏。

> 飞廉恶来之后所书略为粗糙，今人在清华简《系年》中到更为详细的资料。据《系年》载：“周武王既克殷，乃设三监于殷。武王陟，商邑兴反，杀三监而立彔子耿。成王屎（践）伐商邑，杀彔子耿，飞廉东逃于商盖氏，成王伐商盖，杀飞廉，西迁商盖之民于邾吾，以御奴且之戎，是秦之先，世作周危（卫）。周室既卑，平王东迁，止于成周，秦仲焉东居周地，以守周之坟墓，秦以始大。”今人考证商盖或为商奄，周公伐东夷所灭，具体位置不清楚，但是自然是在东方，因此秦人起源来于东方，非戎狄。

## 秦非子

> 嬴非（秦嬴），在位或三十一年，或为恶来五世孙，具体已很难考证。

> 孝王元年，王命申侯伐西戎。五年，西戎来献马。八年，初牧于汧、渭。（竹书纪年）

> 非子居犬丘，好马及畜，善养息之。犬丘人言之周孝王，孝王召使主马于汧渭之闲，马大蕃息。孝王欲以为大骆适嗣。申侯之女为大骆妻，生子成为適。申侯乃言孝王曰：“昔我先郦山之女，为戎胥轩妻，生中潏，以亲故归周，保西垂，西垂以其故和睦。今我复与大骆妻，生適子成。申骆重婚，西戎皆服，所以为王。王其图之。”于是孝王曰：“昔伯翳为舜主畜，畜多息，故有土，赐姓嬴。今其后世亦为朕息马，朕其分土为附庸。”邑之秦，使复续嬴氏祀，号曰秦嬴。亦不废申侯之女子为骆适者，以和西戎。

> >  此段实说明秦之初祖为非子，续嬴氏祀，按照西周宗法制，与陇西大骆一支已分开。后文公四年，文公至汧渭之会，曰：“昔周邑我先秦嬴于此，后卒获为诸侯。”亦能证此。于另有文章详细说明此事。

> 秦嬴生秦侯。

## 秦侯

> 未详其名，在位十年,前857年—前848年，秦非子之子

> 秦侯立十年，卒。生公伯。

## 秦公伯

> 嬴公伯，在位三年。

> 公伯立三年，卒。生秦仲。

## 秦仲

> 嬴秦仲，在位二十三年,秦公伯子。

> 秦仲立三年，周厉王无道，诸侯或叛之。西戎反王室，灭犬丘大骆之族。周宣王即位，乃以秦仲为大夫，诛西戎。西戎杀秦仲。秦仲立二十三年，死于戎。有子五人，其长者曰庄公。周宣王乃召庄公昆弟五人，与兵七千人，使伐西戎，破之。于是复予秦仲后，及其先大骆地犬丘并有之，为西垂大夫。

> > 史记此段足证秦族从附庸继承了大骆一支，并且自此成为诸侯。秦为诸侯，概始自秦仲。

> 周宣王六年， 西戎杀秦仲。

> > 案《竹书纪年》事在宣王六年。

## 秦庄公

> 嬴其，在位四十四年，秦仲长子。

> 庄公居其故西犬丘，生子三人，其长男世父。世父曰：“戎杀我大父仲，我非杀戎王则不敢入邑。”遂将击戎，让其弟襄公。襄公为太子。庄公立四十四年，卒，太子襄公代立。襄公元年，以女弟缪嬴为丰王妻。襄公二年，戎围犬丘，世父击之，为戎人所虏。岁余，复归世父。七年春，周幽王用褒姒废太子，立褒姒子为适，数欺诸侯，诸侯叛之。西戎犬戎与申侯伐周，杀幽王郦山下。而秦襄公将兵救周，战甚力，有功。周避犬戎难，东徙雒邑，襄公以兵送周平王。平王封襄公为诸侯，赐之岐以西之地。曰：“戎无道，侵夺我岐、丰之地，秦能攻逐戎，即有其地。”与誓，封爵之。襄公于是始国，与诸侯通使聘享之礼，乃用骝驹、黄牛、羝羊各三，祠上帝西畤。十二年，伐戎而至岐，卒。生文公。

> 周幽王四年，秦人伐西戎。（竹书纪年）

## 秦襄公（立为诸侯）

> 未详其名，在位十二年,秦庄公次子，公子世父之弟。

> 庄公居其故西犬丘，生子三人，其长男世父。世父曰：“戎杀我大父仲，我非杀戎王则不敢入邑。”遂将击戎，让其弟襄公。襄公为太子。庄公立四十四年，卒，太子襄公代立。襄公元年，以女弟【女弟：妹妹。】缪嬴为丰王妻。襄公二年，戎围犬丘，世父击之，为戎人所虏。岁余，复归世父。七年春，周幽王用褒姒废太子，立褒姒子为适，数欺诸侯，诸侯叛之。西戎犬戎与申侯伐周，杀幽王郦山下。而秦襄公将兵救周，战甚力，有功。周避犬戎难，东徙雒邑，襄公以兵送周平王。平王封襄公为诸侯，赐之岐以西之地，曰：“戎无道，侵夺我岐、丰之地，秦能攻逐戎，即有其地。”与誓，封爵之。襄公于是始国，与诸侯通使聘享之礼，乃用駵驹、黄牛、羝羊各三，祠上帝西畤。十二年，伐戎而至岐，卒。生文公。


> 周平王元年辛未，王东徙洛邑。锡文侯命。晋侯会卫侯、郑伯、秦伯，以师从王入于成周。二年，秦作西畤。赐秦、晋以邠、岐之田。五年，秦襄公帅师伐戎，卒于师。 十年，秦迁于汧、渭十八年，秦文公大败戎师于岐，来归岐东之田。二十四年，秦作陈宝祠。二十五年，秦初用族刑。（竹书纪年）

## 秦文公

> 名未详，在位五十年，秦襄公子

> 文公元年，居西垂宫。三年，文公以兵七百人东猎。四年，至汧渭之会，曰：“昔周邑我先秦嬴于此，后卒获为诸侯。”乃卜居之，占曰吉，即营邑之。十年，初为鄜畤，用三牢【三牢：祭祀或宴饮时牛、羊、猪齐备称三牢，又称太牢。羊、猪各一，称少牢，用于级别低于太牢的祭祀。牢，圈养牲畜的栏，代指祭祀用的牺牲。】。十三年，初有史以纪事，民多化者。十六年，文公以兵伐戎，戎败走。于是文公遂收周余民有之，地至岐，岐以东献之周。十九年，得陈宝。二十年，法初有三族之罪。二十七年，伐南山大梓，丰大特。四十八年，文公太子卒，赐谥为竫【竫：也作“静”。】公。竫公之长子为太子，是文公孙也。五十年，文公卒，葬西山。竫公子立，是为宁【宁：应作“宪”。】公。

## 秦静公（《史记》作秦竫公）

> 未即位,秦文公子

> 文公元年，居西垂宫。三年，文公以兵七百人东猎。四年，至汧渭之会。曰：“昔周邑我先秦嬴于此，后卒获为诸侯。”乃卜居之，占曰吉，即营邑之。十年，初为鄜畤，用三牢。十三年，初有史以纪事，民多化者。十六年，文公以兵伐戎，戎败走。于是文公遂收周余民有之，地至岐，岐以东献之周。十九年，得陈宝。二十年，法初有三族之罪。二十七年，伐南山大梓，丰大特。四十八年，文公太子卒，赐谥为竫公。竫公之长子为太子，是文公孙也。五十年，文公卒，葬西山。竫公子立，是为宁公。

## 秦宪公（秦宁公）

> 嬴立，在位十二年,前715年—前704年，秦静公子《史记·秦本纪》作秦宁公，左传作宪公。

> 周桓王十二年，王师、秦师围魏，取芮伯万而东之。

### 二年

> 公徙居平阳。遣兵伐荡社。三年，与亳战，亳王奔戎，遂灭荡社。四年，鲁公子翚弑其君隐公。十二年，伐荡氏，取之。宁公生十岁立，立十二年卒，葬西山。生子三人，长男武公为太子。武公弟德公，同母鲁姬子，生出子。宁公卒，大庶长弗忌、威垒、三父废太子而立出子为君。出子六年，三父等复共令人贼杀出子。出子生五岁立，立六年卒。三父等乃复立故太子武公。

### 八年（鲁桓公四年，前708年）

> 秋，秦师侵芮，败焉，小之也。

> 冬，王师、秦师围魏，执芮伯以归。

### 十年（鲁庄公六年，前706年）

> 卫惠公放宁跪于秦。

## 秦出子

> 嬴曼，在位六年,前703年—前698年，秦宪公子

### 二年（鲁桓公十年，前702年）

> 纳芮伯万于芮。

## 秦武公

> 嬴说，在位二十年,前697年—前678年，秦宪公长子

> 武公元年，伐彭戏氏，至于华山下，居平阳封宫。三年，诛三父等而夷三族，以其杀出子也。郑高渠眯杀其君昭公。十年，伐邽、冀戎，初县之。十一年，初县杜、郑。灭小虢。

> 十三年，齐人管至父、连称等杀其君襄公而立公孙无知。晋灭霍、魏、耿。齐雍廪杀无知、管至父等而立齐桓公。齐、晋为强国。

> 十九年，晋曲沃始为晋侯。齐桓公伯于鄄。

> 二十年，武公卒，葬雍平阳。初以人从死，从死者六十六人。有子一人，名曰白，白不立，封平阳。立其弟德公。

## 秦德公

> 嬴嘉，在位二年,前677年—前676年
秦宪公子，秦武公弟

> 德公元年，初居雍城大郑宫。以牺三百牢祠鄜畤。卜居雍。后子孙饮马于河。梁伯、芮伯来朝。二年，初伏，以狗御蛊。德公生三十三岁而立，立二年卒。生子三人：长子宣公，中子成公，少子穆公。长子宣公立。

## 秦宣公

> 嬴恬，在位十二年,前675年—前664年，秦德公长子

> 宣公元年，卫、燕伐周，出惠王，立王子穨。三年，郑伯、虢叔杀子穨而入惠王。四年，作密畤。与晋战河阳，胜之。十二年，宣公卒。生子九人，莫立，立其弟成公。

## 秦成公

> 嬴载，在位四年,前663年—前660年，秦德公子，秦宣公弟

### 元年（周惠王14年、鲁庄公31年、齐桓公23年、晋献公14年、秦成公元年、楚成王9年、宋桓公19年、卫懿公6年、陈宣公30年、蔡穆侯12年、曹釐公8年、郑文公10年、燕庄公28年、杞惠公10年，前663年，戊午）

> 成公元年，梁伯、芮伯来朝。齐桓公伐山戎，次于孤竹。

### 四年（鲁僖公元年，前660年）

> 成公立四年卒。子七人，莫立，立其弟缪公。

## 秦穆公（秦缪公）

> 嬴任好，在位三十九年,前659年—前621年，秦德公少子，秦成公弟

### 元年（鲁僖公元年，前660年）

> 缪公(秦穆公)任好元年，自将伐茅津，胜之。四年，迎妇于晋，晋太子申生姊也。其岁，齐桓公伐楚，至邵陵。

### 五年（鲁僖公五年，前655年） 丙寅

> 史记载，晋献公灭虞、虢，虏虞君与其大夫百里傒，以璧马赂于虞故也。既虏百里傒，以为秦缪公夫人媵于秦。百里傒亡秦走宛，楚鄙人执之。缪公闻百里傒贤，欲重赎之，恐楚人不与，乃使人谓楚曰：“吾媵臣百里傒在焉，请以五羖羊皮赎之。”。楚人遂许与之。当是时，百里傒年已七十余。缪公释其囚，与语国事。谢曰：“臣亡国之臣，何足问！”缪公曰：“虞君不用子，故亡，非子罪也。”固问，语三日，缪公大说，授之国政，号曰五羖大夫。百里傒让曰：“臣不及臣友蹇叔，蹇叔贤而世莫知。臣常游困于齐而乞食铚人，蹇叔收臣。臣因而欲事齐君无知，蹇叔止臣，臣得脱齐难，遂之周。周王子穨好牛，臣以养牛干之。及穨欲用臣，蹇叔止臣，臣去，得不诛。事虞君，蹇叔止臣。臣知虞君不用臣，臣诚私利禄爵，且留。再用其言，得脱，一不用，及虞君难：是以知其贤。”于是缪公使人厚币迎蹇叔，以为上大夫。

> 秋，缪公自将伐晋，战于河曲。晋骊姬作乱，太子申生死新城，重耳、夷吾出奔。

> 左传曰，冬十二月丙子朔，晋灭虢，虢公丑奔京师。师还，馆于虞，遂袭虞，灭之，执虞公及其大夫井伯，以媵秦穆姬。

> > 井伯当为百里奚，秦穆公知其贤封为“五羖【gǔ】大夫”，封邑于“百吸”，井奚便号“百里奚”。初百里奚亡入楚，穆公知其贤，怕为楚所用，因用五张黑羊皮购回，后封为“五羖大夫”。

> 公子重耳出亡遂之狄。处一年，公子夷吾亦出奔，冀芮曰④：“不 可。后出同走，不免于罪。且夫偕出偕入难，聚居异情恶，不若走梁。梁近 于秦，秦亲吾君。吾君老矣，子往，骊姬惧，必援于秦。以吾存也，且必告 悔，是吾免也。”乃遂之梁。


 
 > 清华简

 > 第六章:晋献公之婢（嬖）妾曰骊姬，欲其子奚齐之为君也，乃谗太子共君而杀之，或（又）谗惠公及文公，文公奔狄，惠公奔于梁。献公卒，乃立奚齐。其大夫里之克乃杀奚齐，而立其弟悼子，里之克或（又）杀悼子。秦穆公乃内（纳）惠公于晋，惠公赂秦公曰：“我句（苟）果内（入），使君涉河，至于梁城。”惠公既内（入），乃背秦公弗予。立六年，秦公率师与惠公战于韩，止惠公以归。惠公焉以其子怀公为质于秦，秦穆公以其子妻之。文公十又二年居狄，狄甚善之，而弗能内（入），乃跖（适）齐，齐人善之；跖（适）宋，宋人善之，亦莫之能内（入）；乃跖（适）卫，卫人弗善；跖（适）郑，郑人弗善；乃跖（适）楚。怀公自秦逃归，秦穆公乃召文公于楚，使袭怀公之室。晋惠公卒，怀公即位。秦人起师以内（纳）文公于晋。晋人杀怀公而立文公，秦晋焉始会（合）好，戮力同心。二邦伐鄀，徙之中城，围商密，止申公子仪以归。

> 第七章:晋文公立四年，楚成王率诸侯以围宋伐齐，戍谷，居鉏（缗？）。晋文公思齐及宋之德，乃及秦师围曹及五鹿，伐卫以脱齐之戍及宋之围。楚王舍围归，居方城。令尹子玉遂率郑、卫、陈、蔡及群蛮夷之师以交（邀/徼）文公，文公率秦、齐、宋及群戎之师以败楚师于城濮，遂朝周襄王于衡雍，献楚俘馘，盟诸侯于践土。

> 第八章:晋文公立七年，秦、晋围郑，郑降秦不降晋，晋人以不憖。秦人豫（舍）戍於郑，郑人属北门之管于秦之戍人，秦之戍人使归告曰：“我既得郑之门管巳（矣），来袭之。”秦师将东袭郑，郑之贾人弦高将西市，遇之，乃以郑君之命劳秦三帅。秦师乃复，伐滑，取之。晋文公卒，未葬，襄公亲率师御秦师于崤，大败之。秦穆公欲与楚人为好，焉脱申公仪，使归求成。秦焉始与晋执乱，与楚为好。

> 第九章:晋襄公卒，灵公高幼，大夫聚谋曰：“君幼，未可奉承也，毋乃不能邦？”猷求强君，乃命左行蔑与随会召襄公之弟雍也于秦。襄夫人闻之，乃抱灵公以号于廷，曰：“死人何罪？生人何辜？舍其君之子弗立，而召人于外，而焉将寘此子也？”大夫闵，乃皆背之曰：“我莫命招之。”乃立灵公，焉葬襄公。

> 第十章:秦康公率师以送雍子，晋人起师，败之于堇阴。左行蔑、随会不敢归，遂奔秦。灵公高立六年，秦公以战于堇阴之故，率师为河曲之战。

> 第十一章:楚穆王立八年，王会诸侯于犮（厥？屈？）貈（貉），将以伐宋。宋右师华孙元欲劳楚师，乃行，穆王使驱孟诸之麋，徙之徒禀（林）。宋公为左盂，郑伯为右盂，申公叔侯知之，宋公之车暮驾，用抶宋公之御。穆王即世，庄王即位，使申伯无畏聘于齐，假路于宋，宋人是故杀申伯无畏，陀（夺）其玉帛。庄王率师围宋九月，宋人焉为成，以女子与兵车百乘，以华孙元为质。

> 第十四章:晋景公立八年，随会率师，会诸侯于断道，公命驹之克先聘于齐，且召高之固曰：“今春其会诸侯，子其与临之。”齐顷公使其女子自房中观驹之克，驹之克将受齐侯币，女子笑于房中，驹之克降堂而誓曰：“所不复訽于齐，毋能涉白水。”乃先归，须诸侯于断道。高之固至莆池，乃逃归。齐三嬖大夫南郭子、蔡子、晏子率师以会于断道。既会诸侯，驹之克乃执南郭子、蔡子、晏子以归。齐顷公围鲁，鲁臧孙许跖（适）晋求援。驹之克率师救鲁，败齐师于靡笄。齐人为成，以甗、赂（铬？）、玉筲与錞于之田。明岁，齐顷公朝于晋景公，驹之克走援齐侯之带，献之景公，曰：“齐侯之来也，老夫之力也。”

> 第十五章:楚庄王立，吴人服于楚。陈公子征舒取妻于郑穆公，是少[孔皿]。庄王立十又五年，陈公子征舒杀其君灵公，庄王率师围陈。王命申公屈巫跖（适）秦求师，得师以来。王入陈，杀征舒，取其室以予申公。连尹襄老与之争，拕（夺）之少[孔皿]。连尹止于河灉，其子黑要也或（又）室少[孔皿]。庄王即世，共王即位。黑要也死，司马子反与申公争少[孔皿]，申公曰：“是余受妻也。”取以为妻。司马不顺申公。王命申公聘于齐，申公窃载少[孔皿]以行，自齐遂逃跖（适）晋，自晋跖（适）吴，焉始通吴晋之路，教吴人反楚。以至灵王，灵王伐吴，为南怀之行，执吴王子蹶由，吴人焉或（又）服于楚。灵王即世，景平王即位。少师无极谗连尹奢而杀之，其子伍员与伍之鸡逃归吴。伍鸡将吴人以围州来，为长壑而洍之，以败楚师，是鸡父之洍。景平王即世，昭王即位。伍员为吴太宰，是教吴人反楚邦之诸侯，以败楚师于柏举，遂入郢。昭王归随，与吴人战于析。吴王子晨将起祸于吴，吴王阖庐乃归，昭王焉复邦。

> 第十六章:楚共王立七年，令尹子重伐郑，为氵禾（氾？）之师。晋景公会诸侯以救郑，郑人止郧公仪，献诸景公，景公以归。一年，景公欲与楚人为好，乃脱郧公，使归求成，共王使郧公聘于晋，且许成。景公使籴之茷聘于楚，且修成，未还，景公卒，厉公即位。共王使王子辰聘于晋，又修成，王又使宋右师华孙元行晋楚之成。明岁，楚王子罢会晋公子燮及诸侯之大夫，盟于宋，曰：“尔（弭）天下之甲兵。”明岁，厉公先起兵，率师会诸侯以伐秦，至于泾。共王亦率师围郑，厉公救郑，败楚师于鄢。厉公亦见祸以死，亡（无）后。

> 第十七章:晋庄平公即位元年，公会诸侯于湨梁，遂以迁许于叶而不果。师造于方城，齐高厚自师逃归。平公率师会诸侯，为平阴之师以围齐，焚其四郭，驱车至于东亩。平公立五年，晋乱，栾盈出奔齐，齐庄公光率师以[之彖]（随？）栾盈。栾盈袭巷（绛）而不果，奔内（入）于曲沃。齐庄公涉河袭朝歌，以复平阴之师。晋人既杀栾盈于曲沃，平公率师会诸侯，伐齐，以复朝歌之师。齐崔杼杀其君庄公，以为成于晋。

> 第十八章:晋庄平公立十又二年，楚康王立十又四年，令尹子木会赵文子武及诸侯之大夫，盟于宋，曰：“尔（弭）天下之甲兵。”康王即世，孺子王即位。灵王为令尹，令尹会赵文子及诸侯之大夫，盟于虢。孺子王即世，灵王即位。灵王先起兵，会诸侯于申，执徐公，遂以伐徐，克赖、朱邡，伐吴，为南怀之行，县陈、蔡，杀蔡灵侯。灵王见祸，景平王即位。晋庄平公即世，昭公、顷公皆早世，简公即位。景平王即世，昭王即位。许人乱，许公佗出奔晋，晋人罗（罹），城汝阳，居许公佗于容城。晋与吴会（合）为一，以伐楚，[门戈]（门？）方城。遂盟诸侯于召陵，伐中山。晋师大疫且饥，食人。楚昭王侵泗（伊）洛以复方城之师。晋人且有范氏与中行氏之祸，七岁不解甲。诸侯同盟于咸泉以反晋，至今齐人以不服于晋，晋公以弱。

> 第十九章:楚灵王立，既县陈、蔡，景平王即位，改邦（封）陈、蔡之君，使各复其邦。景平王即世，昭王即位，陈、蔡、胡反楚，与吴人伐楚。秦异公命子蒲、子虎率师救楚，与楚师会伐唐，县之。昭王既复邦，焉克胡、围蔡。昭王即世，献惠王立十又一年，蔡昭侯申惧，自归于吴，吴缦（泄）庸以师逆蔡昭侯，居于州来，是下蔡。楚人焉县蔡。

> 第二十章:晋景公立十又五年，申公屈巫自晋跖（适）吴，焉始通吴晋之路，二邦为好，以至晋悼公。悼公立十又一年，公会诸侯，以吴王寿梦相见于虢。晋简公立五年，与吴王阖庐伐楚。阖卢即世，夫秦（差）王即位。晋简公会诸侯，以与夫秦（差）王相见于黄池。越王勾践克吴，越人因袭吴之与晋为好。晋敬公立十又一年，赵桓子会诸侯之大夫，以与越令尹宋盟于巩，遂以伐齐，齐人焉始为长城于济，自南山属之北海。晋幽公立四年，赵狗率师与越公朱句伐齐，晋师[门戈]（门？）长城句俞（谷？）之门。越公、宋公败齐师于襄平。至今晋、越以为好。

> 第二十一章:楚简大王立七年，宋悼公朝于楚，告以宋司城[立皮]之约（弱？）公室。王命莫敖阳为率师以定公室，城黄池，城雍丘。晋魏斯、赵浣、韩启章率师围黄池，[之童]迵而归之于楚。二年，王命莫敖阳为率师侵晋，拕（夺）宜阳，围赤岸，以复黄池之师。魏斯、赵浣、韩启章率师救赤岸，楚人舍围而还，与晋师战于长城。楚师无功，多弃旃幕，宵遁。楚以与晋固为怨。

> 第二十二章:楚（声）桓王即位，元年，晋公止会诸侯于任，宋悼公将会晋公，卒于鼬。韩虔、赵籍、魏击率师与越公翳伐齐，齐与越成，以建阳、巨阝陵之田，且男女服。越公与齐侯贷、鲁侯衍盟于鲁稷门之外。越公入飨于鲁，鲁侯御，齐侯参乘以入。晋魏文侯斯从晋师，晋师大败齐师，齐师北，晋师逐之，入至开水，齐人且有陈[鹿坙]子牛之祸，齐与晋成，齐侯盟于晋军。晋三子之大夫入齐，盟陈和与陈淏于溋门之外，曰：“毋修长城，毋伐廪丘。”晋公献齐俘馘于周王，遂以齐侯贷、鲁侯羴（显）、宋公田、卫侯虔、郑伯骀朝周王于周。

> 第二十三章:楚（声）桓王立四年，宋公田、郑伯骀皆朝于楚。王率宋公以城赎关，是武阳。秦人败晋师于洛阴，以为楚援。（声）王即世，悼哲王即位。郑人侵儥关，阳城桓定君率犊关之师与上国之师以交之，与之战于珪陵，楚师亡功。景之贾与舒子共止而死。明岁，晋[贝重]余率晋师与郑师以入王子定。鲁阳公率师以交（邀/徼）晋人，晋人还，不果入王子。明岁，郎庄平君率师侵郑，郑皇子、子马、子池、子封子率师以交（邀/徼）楚人，楚人涉氵禾（氾？），将与之战，郑师逃入于蔑。楚师围之于蔑，尽逾（降）郑师与其四将军，以归于郢。郑太宰欣亦起祸于郑，郑子阳用灭，无后于郑。明岁，楚人归郑之四将军与其万民于郑。晋人回（围）津、长陵，克之。王命平夜武君率师侵晋，逾（降）郜，止灷阝公涉涧以归，以复长陵之师。厌（？）年，韩取、魏击率师回（围）武阳，以复郜之师。鲁阳公率师救武阳，与晋师战于武阳之城下，楚师大败，鲁阳公、平夜悼武君、阳城桓定君，三执珪之君与右尹昭之竢死焉，楚人尽弃其旃幕车兵，犬逸而还。陈人焉反而入王子定于陈。楚邦以多亡城。楚师将救武阳，王命平夜悼武君李（使）人于齐陈淏求师。陈疾目率车千乘，以从楚师于武阳。甲戌，晋楚以战。丙子，齐师至岩，遂还。 [2]  [4] 

### 穆公九年（前651年，鲁僖公九年）

> 九月，晋献公卒，冬十月，里克杀奚齐于次。荀息立公子卓以葬。十一月，里克杀公子卓于朝，荀息死之。晋乃使梁由靡告于穆公 曰⑩：“天降祸于晋国，谗言繁兴，延及寡君之绍续昆裔，隐悼播越，托在 草莽，未有所依。又重之以寡君之不禄，丧乱并臻。以君之灵，鬼神降衷， 罪人克伏其辜，群臣莫敢宁处，将待君命。君若惠顾社稷，不忘先君之好， 辱收其逋迁裔胄而建立之，以主其祭祀，且镇抚其国家及其民人，虽四邻诸 侯之闻之也，其谁不儆惧于君之威，而欣喜于君之德？终君之重爱，受君之 重贶，而群臣受其大德，晋国其谁非君之群隶臣也？”  穆公许诺。反使者，乃召大夫子明及公孙枝(11)，曰：“夫晋国之乱， 吾谁使先，若夫二公子而立之？以为朝夕之急。”大夫子明曰：“君使絷也 (12)。絷敏且知礼，敬以知微。敏能窜谋，知礼可使；敬不坠命，微知可否。 君其使之。”    乃使公子絷吊公子重耳于狄，曰：“寡君使絷吊公子之忧，又重之以丧。 寡人闻之，得国常于丧，失国常于丧。时不可失，丧不可久，公子其图之！” 重耳告舅犯。舅犯曰：“不可。亡人无亲，信仁以为亲，是故置之者不殆。 父死在堂而求利，人孰仁我？人实有之，我以侥幸，人孰信我？不仁不信， 将何以长利？”公子重耳出见使者曰：“君惠吊亡臣，又重有命。重耳身亡， 父死不得与于哭泣之位，又何敢有他志以辱君义？”再拜不稽首，起而哭， 退而不私。    公子絷退，吊公子夷吾于梁，如吊公子重耳之命。夷吾告冀芮曰：“秦人勤我矣！”冀芮曰：“公子勉之。亡人无狷洁，狷洁不行。重赂配德，公子尽之，无爱财！人实有之，我以侥幸，不亦可乎？”公子夷吾出见使者， 再拜稽首，起而不哭，退而私于公子絷曰：“中大夫里克与我矣，吾命之以 汾阳之田百万(13)。丕郑与我矣，吾命之以负蔡之田七十万(14)。君苟辅我， 蔑天命矣！亡人苟入扫宗庙，定社稷，亡人何国之与有？君实有郡县，且入 河外列城五(15)。岂谓君无有，亦为君之东游津梁之上，无有难急也。亡人 之所怀挟缨纕，以望君之尘垢者。黄金四十镒，白玉之珩六双，不敢当公子， 请纳之左右。” 公子絷返，致命穆公。穆公曰：“吾与公子重耳，重耳仁。再拜不稽首，不没为后也。起而哭，爱其父也。退而不私，不没于利也。”公子絷曰：“君 之言过矣。君若求置晋君而载之，置仁不亦可乎？君若求置晋君以成名于天 下，则不如置不仁以猾其中，且可以进退。臣闻之曰： ‘仁有置，武有置。 仁置德，武置服。’”

> 于是缪公许之，使百里傒将兵送夷吾。夷吾谓曰：“诚得立，请割晋之河西八城与秦。”及至，已立，而使丕郑谢秦，背约不与河西城，而杀里克。丕郑闻之，恐，因与缪公谋曰：“晋人不欲夷吾，实欲重耳。今背秦约而杀里克，皆吕甥、郄芮之计也。愿君以利急召吕、郄，吕、郄至，则更入重耳便。”缪公许之，使人与丕郑归，召吕、郄。吕、郄等疑丕郑有间，乃言夷吾杀丕郑。丕郑子丕豹奔秦，说缪公曰：“晋君无道，百姓不亲，可伐也。”缪公曰：“百姓苟不便，何故能诛其大臣？能诛其大臣，此其调也。”不听，而阴用豹。

> 惠公既即位，乃背秦赂。使丕郑聘于秦，且谢之。而杀里克，曰：“子 杀二君与一大夫①，为子君者，不亦难乎？”    丕郑如秦谢缓赂，乃谓穆公曰：“君厚问以召吕甥、郤称、冀芮而止之， 以师奉公子重耳，臣之属内作，晋君必出。”穆公使泠至报问②，且召三大 夫。郑也与客将行事，冀芮曰：“郑之使薄而报厚，其言我与秦也，必使诱 我。弗杀，必作难。”是故杀丕郑及七舆大夫：共华、贾华、叔坚、骓歂、 纍虎、特宫、山祁，皆里、丕之党也。丕豹出奔秦③。    丕郑之自秦反也，闻里克死，见共华曰：“可以入乎？”共华曰：“二 三子皆在而不及，子使于秦，可哉！”丕郑入，君杀之。共赐谓共华曰④：  “子行乎？其及也！”共华曰：“夫子之入，吾谋也，将待也。”赐曰：“孰 知之？”共华曰：“不可。知而背之不信，谋而困人不智，困而不死无勇。 任大恶三，行将安入？子其行矣，我姑待死。”    丕郑之子曰豹，出奔秦，谓穆公曰：“晋君大失其众，背君赂，杀里克， 而忌处者，众固不说。今又杀臣之父及七舆大夫，此其党半国矣。君若伐之， 其君必出。”穆公曰：“失众安能杀人？且夫祸唯无毙，足者不处，处者不 足，胜败若化。以祸为违，孰能出君？尔俟我！”     

### 十年

【传】十年春，狄灭温，苏子无信也。苏子叛王即狄，又不能于狄，狄人伐
之，王不救，故灭。苏子奔卫。
夏四月，周公忌父、王子党会齐隰朋立晋侯。晋侯杀里克以说。将杀里克，
公使谓之曰：“微子则不及此。虽然，子弑二君与一大夫，为子君者不亦难乎？”
对曰：“不有废也，君何以兴？欲加之罪，其无辞乎？臣闻命矣。”伏剑而死。
于是郑聘于秦，且谢缓赂，故不及。
晋侯改葬共大子。
秋，狐突适下国，遇大子，大子使登，仆，而告之曰：“夷吾无礼，余得请
于帝矣。将以晋畀秦，秦将祀余。”对曰：“臣闻之，神不歆非类，民不祀非族。
君祀无乃殄乎？且民何罪？失刑乏祀，君其图之。”君曰：“诺。吾将复请。七
日新城西偏，将有巫者而见我焉。”许之，遂不见。及期而往，告之曰：“帝许
我罚有罪矣，敝于韩。”
郑之如秦也，言于秦伯曰：“吕甥、郤称、冀芮实为不从，若重问以召之，
臣出晋君，君纳重耳，蔑不济矣。”
冬，秦伯使冷至报问，且召三子。郤芮曰：“币重而言甘，诱我也。”遂杀
郑、祁举及七舆大夫：左行共华、右行贾华、叔坚、骓颛、累虎、特宫、山祁，
皆里、之党也。豹奔秦，言于秦伯曰：“晋侯背大主而忌小怨，民弗与也，
伐之必出。”公曰：“失众，焉能杀。违祸，谁能出君。”

### 十一年

【经】十有一年春。晋杀其大夫郑父。夏，公及夫人姜氏会齐侯于阳谷。
秋八月，大雩。冬，楚人伐黄。
【传】十一年春，晋侯使以郑之乱来告。
天王使召武公、内史过赐晋侯命。受玉惰。过归，告王曰：“晋侯其无后乎。
王赐之命而惰于受瑞，先自弃也已，其何继之有？礼，国之干也。敬，礼之舆也。
不敬则礼不行，礼不行则上下昏，何以长世？”
夏，扬、拒、泉、皋、伊、洛之戎同伐京师，入王城，焚东门，王子带召之
也。秦、晋、伐戎以救周。秋，晋侯平戎于王。
黄人不归楚贡。冬，楚人伐黄。

> 十二年，齐管仲、隰朋死。

> 晋旱，来请粟。丕豹说缪公勿与，因其饥而伐之。缪公问公孙支，支曰：“饥穰更事耳，不可不与。”问百里傒，傒曰：“夷吾得罪于君，其百姓何罪？”于是用百里傒、公孙支言，卒与之粟。以船漕车转，自雍相望至绛。

### 穆公十三年（前647年，周襄王五年，鲁僖公十三年，郑文公二十六年，宋襄公四年，楚成王二十五年，齐桓公三十九年，晋惠公四年）

冬，晋饥，乞籴于秦。丕豹曰：“晋君无礼于君，众莫不知。往年有难，今又荐饥。已失人，又失天，其有殃也多矣。君其伐之，勿予籴！”公曰：“寡人其君是恶，其民何罪？天殃流行，国家代有。补乏荐饥，道也，不可以废 道于天下。”谓公孙枝曰：“予之乎？”公孙枝曰：“君有施于晋君，晋君 无施于其众。今旱而听于君，其天道也。君若弗予，而天予之。苟众不说其 君之不报也，则有辞矣。不若予之，以说其众。众说，必咎于其君。其君不 听，然后诛焉。虽欲御我，谁与？”是故氾舟于河，归籴于晋。    

### 穆公十四年（前646年

> 十四年，秦饥，请粟于晋。

> 晋君谋之群臣。晋惠公令河上输之粟①。虢射曰②：“弗予赂地而予之籴，无损于怨 而厚于寇，不若勿予。”公曰：“然。”庆郑曰③：“不可。已赖其地，而 又爱其实，忘善而背德，虽我必击之。弗予，必击我。”公曰：“非郑之所 知也。”遂不予。  虢射曰：“因其饥伐之，可有大功。”晋君从之。十五年，兴兵将攻秦。缪公发兵，使丕豹将，自往击之。九月壬戌，与晋惠公夷吾合战于韩地。晋君弃其军，与秦争利，还而马騺。缪公与麾下驰追之，不能得晋君，反为晋军所围。晋击缪公，缪公伤。于是岐下食善马者三百人驰冒晋军，晋军解围，遂脱缪公而反生得晋君。初，缪公亡善马，岐下野人共得而食之者三百余人，吏逐得，欲法之。缪公曰：“君子不以畜产害人。吾闻食善马肉不饮酒，伤人。”乃皆赐酒而赦之。三百人者闻秦击晋，皆求从，从而见缪公窘，亦皆推锋争死，以报食马之德。于是缪公虏晋君以归，令于国，齐宿，吾将以晋君祠上帝。周天子闻之，曰“晋我同姓”，为请晋君。夷吾姊亦为缪公夫人，夫人闻之，乃衰绖跣，曰：“妾兄弟不能相救，以辱君命。”缪公曰：“我得晋君以为功，今天子为请，夫人是忧。”乃与晋君盟，许归之，更舍上舍，而馈之七牢。十一月，归晋君夷吾，夷吾献其河西地，使太子圉为质于秦。秦妻子圉以宗女。是时秦地东至河。

### 穆公十五年（公元前645年是：周襄王七年；鲁僖公十五年；秦穆公十五年；陈穆公三年；郑文公二十八年；宋襄公六年；楚成王二十七年；齐桓公四十一年；晋惠公六年；燕襄公十三年；卫文公十五年；曹共公八年；杞成公十年；蔡庄侯元年。）

> 岁定，帅师伐晋，至于韩。晋惠公谓庆郑曰：“秦深矣，奈何？” 庆郑曰：“君深其怨，能浅其寇乎？非郑之所知也，君其讯射也②。”公曰：  “舅所病也？”卜右，庆郑吉。公曰：“郑也不逊。”以家仆徒为右③，步 扬御戎④；梁由靡御韩简⑤，虢射为右，以承公。    公御秦师，令韩简视师，曰：“师少于我，斗士众。”公曰：“何故？” 简曰：“以君之出也处己，入也烦己，饥食其籴，三施而无报，故来。今又 击之，秦莫不愠，晋莫不怠，斗士是故众。”公曰：“然。今我不击，归必 狃。一夫不可狃，而况国乎！”公令韩简挑战，曰：“昔君之惠也，寡人未 之敢忘。寡人有众，能合之弗能离也。君若还，寡人之愿也。君若不还，寡 人将无所避。”穆公衡彫戈出见使者，曰：“昔君之未入，寡人之忧也。君 入而列未成，寡人未敢忘。今君既定而列成，君其整列，寡人将亲见。”    客还，公孙枝进谏曰⑥：“昔君之不纳公子重耳而纳晋君，是君之不置 德而置服也。置而不遂，击而不胜，其若为诸侯笑何？君盍待之乎？”穆公 曰：“然。昔吾之不纳公子重耳而纳晋君，是吾不置德而置服也。然公子重 耳实不肯，吾又奚言哉？杀其内主，背其外赂，彼塞我施，若无天乎？若有 天，吾必胜之。”君揖大夫就车，君鼓而进之。晋师溃，戎马泞而止。公号 庆郑曰：“载我！”庆郑曰：“忘善而背德，又废吉卜，何我之载？郑之车 不足以辱君避也！”梁由靡御韩简，辂秦公，将止之，庆郑曰：“释来救君！” 亦不克救，遂止于秦。    穆公归，至于王城⑦，合大夫而谋曰：“杀晋君与逐出之，与以归之、 与复之，孰利？”公子絷曰：“杀之利。逐之恐搆诸侯，以归则国家多慝， 复之则君臣合作，恐为君忧，不若杀之。”公孙枝曰：“不可。耻大国之士 于中原，又杀其君以重之，子思报父之仇，臣思报君之仇。虽微秦国，天下 孰弗患？”公子絷曰：“吾岂将徒杀之？吾将以公子重耳代之。晋君之无道 莫不闻，公子重耳之仁莫不知。战胜大国，武也。杀无道而立有道，仁也。 胜无后害，智也。”公孙枝曰：“耻一国之士，又曰余纳有道以临女，无乃 不可乎？若不可，必为诸侯笑。战而取笑诸侯，不可谓武。杀其弟而立其兄， 兄德我而忘其亲，不可谓仁。若弗忘，是再施不遂也，不可谓智。”君曰：  “然则若何？”公孙枝曰：“不若以归，以要晋国之成，复其君而质其适子， 使子父代处秦，国可以无害。”是故归惠公而质子圉⑧，秦始知河东之政⑨。  

  吕甥逆惠公于秦     

  〔原文〕    公在秦三月，闻秦将成，乃使郤乞告吕甥①。吕甥教之言，令国人于朝 曰：“君使乞告二三子曰：‘秦将归寡人，寡人不足以辱社稷，二三子其改 置以代圉也。’”且赏以悦众，众皆哭，焉作辕田②。    吕甥致众而告之曰：“吾君惭焉其亡之不恤，而群臣是忧，不亦惠乎？ 君犹在外，若何？”众曰：“何为而可？”吕甥曰：“以韩之病，兵甲尽矣。 若征缮以辅孺子③，以为君援，虽四邻之闻之也，丧君有君，群臣辑睦，兵 甲益多，好我者劝，恶我者惧，庶有益乎？”众皆说，焉作州兵④。    吕甥逆君于秦，穆公讯之曰：“晋国和平？”对曰：“不和。”公曰：  “何故？”对曰：“其小人不念其君之罪，而悼其父兄子弟之死丧者，不惮 征缮以立孺子，曰： ‘必报仇，吾宁事齐、楚，齐、楚又交辅之。’其君子 思其君，且知其罪，曰： ‘必事秦，有死无他。’故不和。比其和之而来， 故久。”公曰：“而无来，吾固将归君，国谓君何？”对曰：“小人曰不免， 君子则否。”公曰：“何故？”对曰：“小人忌而不思，愿从其君而与报秦， 是故云。其君子则否，曰： ‘吾君之入也，君之惠也。能纳之，能执之，则 能释之。德莫厚焉，惠莫大焉。纳而不遂，废而不起，以德为怨，君其不然？’” 秦君曰：“然。”乃改馆晋君，馈七牢焉⑤。     

  〔注释〕    ①郤乞：晋国大夫。②辕田：古代按休耕需要分配土地的一种办法。晋惠公这时作辕田是借口 休耕赏赐国人土地，与原办法有异。③孺子：指普太子子圉。④州兵：春秋时晋国的兵制。每州二千 五百家，由州长自行组织甲兵，以备战争之需。⑤牢：又称太牢，古代以牛、羊、猪三牲具备的宴飨。 牛、羊、猪各一头为一牢，以此类推。按周制，馈送七牢为诸侯之礼。     

  〔译文〕    晋惠公被秦国关了三个月，听说秦国将要跟晋国讲和，就派郤乞回国告 诉吕甥这个消息。吕甥教郤乞一番话，让他对聚集在宫门前的国人说：“国 君派我来告诉大家： ‘秦国将要放我回来，我辱没了国家不配当国君，你们 改立一个国君用子圉来代替吧。’”又代表惠公赏赐土地让大家高兴，大家 都感动得哭了，于是晋国就开阡佰把土地分配给国人。    吕甥召集群臣并告诉他们说：“我们国君因败亡在外而愧疚，他并不为 自己忧愁，而是为群臣担忧，不也很慈惠吗？国君还被关在国外，如何是 好？”大家说：“我们做些什么才可以让国君回来呢？”吕甥说：“韩原会 战失败，晋国的武器装备都完了。如果我们增收赋税，修治武器，用来辅佐 太子，并作为国君的后援，让四方邻国听到后，知道我们失去国君又有了新 的国君，群臣和睦，武器更多，友好的国家就会勉励我们，敌对的国家就会 害怕我们，是否会对国君回来有好处呢？”大家都很高兴，于是晋国就改革 兵制建置州兵来扩充军力。    吕甥去秦国迎接惠公，秦穆公问他说：“晋国的人和睦吗？”回答说：  “不和睦。”穆公问：“是什么原因？”回答说：“那些小人不考虑国君的 罪过，只悼念在韩原之战中死去的父兄子弟，他们不怕征税修武来拥立子圉 为新君，说： ‘一定要报秦之仇，我们宁可事奉齐国和楚国，让齐国和楚国 共同援助我们。’那些有见识的君子虽思念自己的国君，但也知道他的罪过， 说： ‘一定要事奉秦国，就是死也不能存二心。’所以彼此不和睦。等到大 家统一认识后才来迎接国君，所以拖了很久。”穆公说：“你不来，我本来 就要送回晋君。晋国的人怎样看待晋君的前途？”回答说：“小人认为国君 不能免难，君子则不这么认为。”穆公问：“为什么？”回答说：“小人只 是怨恨秦国，不考虑自己国君的罪过，想跟从子圉一起报复秦国，所以这么 认为。君子不是这样，他们说：我们国君当初能回国继承君位，是你的恩惠。 你能接纳他，能俘虏他，也就能放了他。没有比这再宽厚的仁德了，没有比 这再大的恩惠了。让他回国而不成全他，或者废黜而不起用他，使原来的仁 德变为仇恨，你大概不会这样做吧？”秦穆公说：“是的。”于是改变对晋 君的待遇，安排他住在馆舍，又按诸侯之礼，用七牢来款待。 

  惠公斩庆郑     

  〔原文〕    惠公未至，蛾析谓庆郑曰①：“君之止，子之罪也。今君将来，子何俟？” 庆郑曰：“郑也闻之曰：‘军败，死之；将止，死之。’二者不行，又重之 以误人，而丧其君，有大罪三，将安适？君若来，将待刑以快君志；君若不 来，将独伐秦。不得君，必死之。此所以待也。臣得其志，而使君瞢，是犯 也。君行犯，犹失其国，而况臣乎？”    公至于绛郊②，闻庆郑止，使家仆徒召之，曰：“郑也有罪，犹在乎？” 庆郑曰：“臣怨君始入而报德，不降；降而听谏，不战；战而用良，不败。 既败而诛，又失有罪，不可以封国。臣是以待即刑，以成君政。”君曰：“刑 之！”庆郑曰：“下有直言，臣之行也；上有直刑，君之明也。臣行君明， 国之利也。君虽弗刑，必自杀也。”蛾析曰：“臣闻奔刑之臣，不若赦之以 报仇。君盍赦之，以报于秦？”梁由靡曰：“不可。我能行之，秦岂不能？ 且战不胜，而报之以贼，不武；出战不克，入处不安，不智；成而反之，不 信；失刑乱政，不威。出不能用，入不能治，败国且杀孺子，不若刑之。” 君曰：“斩郑，无使自杀。”家仆徒曰：“有君不忌，有臣死刑，其闻贤于 刑之。”梁由靡曰：“夫君政刑，是以治民。不闻命而擅进退，犯政也；快 意而丧君，犯刑也。郑也贼而乱国，不可失也！且战而自退，退而自杀；臣 得其志，君失其刑，后不可用也。”君令司马说刑之③。司马说进三军之士 而数庆郑曰：“夫韩之誓曰：失次犯令，死；将止不面夷，死；伪言误众， 死。今郑失次犯令，而罪一也；郑擅进退，而罪二也；女误梁由靡，使失秦 公，而罪三也；君亲止，女不面夷，而罪四也：郑也就刑！”庆郑曰：“说！ 三军之士皆在，有人能坐待刑，而不能面夷？趣行事乎！”丁丑，斩庆郑， 乃入绛。    十五年，惠公卒，怀公立④，秦乃召重耳于楚而纳之。晋人杀怀公于高 梁⑤，而授重耳，实为文公。     

  〔注释〕    ①蛾析：晋国大夫。②绛：晋国都城，在今山西省翼城县东南。③司马说：司马，官名，掌管 军政和军赋。说，司马的名字叫说。④怀公：晋怀公子圉，前636年继位，旋被国人所杀。⑤高 梁：古地名，在今山西省临汾市东北。     

  〔译文〕    晋惠公还没有回到晋国时，蛾析对庆郑说：“国君被秦俘获，是你的罪 过。现在国君就要回来了，你还等待什么？”庆郑说：“我听说：‘军队溃 败了，应该为之而死。主将被俘，也应为之而死。’这两样我没有做到，又 加上误了别人救国君的机会，致使国君被俘，有这样三条大罪，还能逃到哪 里去？国君如果能回来，我准备等待受刑，好让国君感到痛快；国君如果回 不来，我将独自率兵讨伐秦国。不救回国君，便把命豁上。这就是我等待的 原因。我若逃走而遂了私意，会使国君不高兴，这是背逆的行为。国君的行 为背逆，尚且会失去国家，何况做臣子的呢？”    晋惠公到了国都郊外，听说庆郑被捕，就命家仆徒把他召来，问道：“你 有罪，还留在都城干什么？”庆郑说：“我怨恨国君，当初你要是回国时就 报答秦国的恩德，不至于使国势下降；国势下降后要是能听取劝谏，也不至 于发生战争；战争发生要是能选用良将，也不至于失败。已经战败就要处死 有罪的人，如对有罪的人不能伏法，还怎么守卫国家疆土？我因此等待就 刑，以成全国君的政令。”惠公说：“杀了他。”庆郑说：“臣下直言劝谏， 是臣子的行为准则；君上刑杀得当，是国君的圣明表现。臣子尽责而国君圣 明，是国家的利益所在。国君即使不杀我，我也一定要自杀的。”蛾析说：  “我听说对主动认罪接受刑罚的臣子，不如赦免他，用他来报仇。国君何不 赦免庆郑，叫他去报秦的仇呢？”梁由靡说：“不可以。晋国这样做了，难 道秦国就不能？况且交战不胜，而用不正当的手段去报仇，不能算勇武；出 战不利，回国后又要惹出麻烦，不能算明智；与秦国讲和之后又背弃诺言， 不能算诚信；失去刑法乱了国政，不能算威严。若这样做了，对外不能胜敌， 对内不能治国，将会败坏国家，而且太子也会被害，不如杀了庆郑。”惠公 说：“杀了庆郑，不能让他自杀！”家仆徒说：“当国君的不计较前嫌，当 臣子的甘愿死于刑戮，这样的名声要比杀了庆郑更好。”梁由靡说：“国君 的政令刑法，是用来治理百姓的。不听命令而擅自进退，就是触犯政令；幸 灾乐祸而使国君被俘，就是触犯刑法。庆郑伤害和扰乱了国家，不能让他逍 遥法外！再说临战而自退，败退而自杀，臣下可以随心所欲，国君却失去了 刑法的威严，以后又怎么用人作战。”于是惠公命司马说执刑。司马说召来 三军兵士，当众列举庆郑的罪状说：“韩原之战前全军宣过誓，扰乱军阵违 抗军令的，处死；主将被俘，部下脸上不挂彩的，处死，散布谣言动摇军心 的，处死。现在庆郑扰乱军阵违抗军令，这是第一项罪；擅自进退，这是第 二项罪；耽误梁由靡而放跑了秦君，这是第三项罪；国君被俘，你不割破面 颊，这是第四项罪；庆郑，你就刑吧！”庆郑说：“司马说！三军兵士都在 这里，我能坐着等待就刑，难道还怕脸上挂彩吗？赶快用刑吧！”丁丑这天， 庆郑被斩首，然后惠公才进入国都绛城。    晋惠公在执政的第十五年上故世，晋怀公继位，秦人于是从楚国接来重 耳。晋人在高梁杀了怀公，把君位授与重耳，这就是晋文公。 

> 十月秦、晋两国发生在韩原的战役。韩，韩原。在今山 西芮城。②惠公：晋惠公，在韩原战役中，晋惠公被俘。

【经】十有五年春王正月，公如齐。楚人伐徐。三月，公会齐侯、宋公、陈
侯、卫候、郑伯、许男、曹伯盟于牡丘，遂次于匡。公孙敖帅师及诸侯之大夫救
徐。夏五月，日有食之。秋七月，齐师、曹师伐厉。八月，螽。九月，公至自会。
季姬归于鄫。己卯晦，震夷伯之庙。冬，宋人伐曹。楚人败徐于娄林。十有一
月壬戌，晋侯及秦伯战于韩，获晋侯。
【传】十五年春，楚人伐徐，徐即诸夏故也。三月，盟于牡丘，寻蔡丘之盟，
且救徐也。孟穆伯帅师及诸侯之师救徐，诸侯次于匡以待之。
夏五月，日有食之。不书朔与日，官失之也。
秋，伐厉，以救徐也。
晋侯之入也，秦穆姬属贾君焉，且曰：“尽纳群公子。”晋侯烝于贾君，又
不纳群公子，是以穆姬怨之。晋侯许赂中大夫，既而皆背之。赂秦伯以河外列城
五，东尽虢略，南及华山，内及解梁城，既而不与。晋饥，秦输之粟；秦饥，晋
闭之籴，故秦伯伐晋。
卜徒父筮之，吉。涉河，侯车败。诘之，对曰：“乃大吉也，三败必获晋君。
其卦遇《蛊》ⅶⅳ，曰：‘千乘三去，三去之余，获其雄狐。’夫狐蛊，必其君
也。《蛊》之贞，风也；其悔，山也。岁云秋矣，我落其实而取其材，所以克也。
实落材亡，不败何待？”
三败及韩。晋侯谓庆郑曰：“寇深矣，若之何？”对曰：“君实深之，可若
何？”公曰：“不孙。”卜右，庆郑吉，弗使。步扬御戎，家仆徒为右，乘小驷，
郑入也。庆郑曰：“古者大事，必乘其产，生其水土而知其人心，安其教训而服
习其道，唯所纳之，无不如志。今乘异产，以从戎事，及惧而变，将与人易。乱
气狡愤，阴血周作，张脉偾兴，外强中干。进退不可，周旋不能，君必悔之。”
弗听。
九月，晋侯逆秦师，使韩简视师，复曰：“师少于我，斗士倍我。”公曰：
“何故？”对曰：“出因其资，入用其宠，饥食其粟，三施而无报，是以来也。
今又击之，我怠秦奋，倍犹未也。”公曰：“一夫不可狃，况国乎。”遂使请战，
曰：“寡人不佞，能合其众而不能离也，君若不还，无所逃命。”秦伯使公孙枝
对曰：“君之未入，寡人惧之，入而未定列，犹吾忧也。苟列定矣，敢不承命。”
韩简退曰：“吾幸而得囚。”
壬戌，战于韩原，晋戎马还泞而止。公号庆郑。庆郑曰：“愎谏违卜，固败
是求，又何逃焉？”遂去之。梁由靡御韩简，虢射为右，辂秦伯，将止之。郑以
救公误之，遂失秦伯。秦获晋侯以归。晋大夫反首拔舍从之。秦伯使辞焉，曰：
“二三子何其戚也？寡人之从君而西也，亦晋之妖梦是践，岂敢以至。”晋大夫
三拜稽首曰：“君履后土而戴皇天，皇天后土实闻君之言，群臣敢在下风。”
穆姬闻晋侯将至，以大子荦、弘与女简、璧登台而履薪焉，使以免服衰绖逆，
且告曰：“上天降灾，使我两君匪以玉帛相见，而以兴戎。若晋君朝以入，则婢
子夕以死；夕以入，则朝以死。唯君裁之。”乃舍诸灵台。
大夫请以入。公曰：“获晋侯，以厚归也。既而丧归，焉用之？大夫其何有
焉？且晋人戚忧以重我，天地以要我。不图晋忧，重其怒也；我食吾言，背天地
也。重怒难任，背天不祥，必归晋君。”公子絷曰：“不如杀之，无聚慝焉。”
子桑曰：“归之而质其大子，必得大成。晋未可灭而杀其君，只以成恶。且史佚
有言曰：‘无始祸，无怙乱，无重怒。’重怒难任，陵人不祥。”乃许晋平。
晋侯使郤乞告瑕吕饴甥，且召之。子金教之言曰：“朝国人而以君命赏，且
告之曰：‘孤虽归，辱社稷矣。其卜贰圉也。’”众皆哭。晋于是乎作爰田。吕
甥曰：“君亡之不恤，而群臣是忧，惠之至也。将若君何？”众曰：“何为而可？”
对曰：“征缮以辅孺子，诸侯闻之，丧君有君，群臣辑睦，甲兵益多，好我者劝，
恶我者惧，庶有益乎！”众说。晋于是乎作州兵。
初，晋献公筮嫁伯姬于秦，遇《归妹》ⅲⅷ之《睽》ⅵⅷ。史苏占之曰：
“不吉。其繇曰：‘士刲羊，亦无{亡皿}也。女承筐，亦无贶也。西邻责言，不
可偿也。《归妹》之《睽》，犹无相也。’《震》之《离》，亦《离》之《震》，
为雷为火。为嬴败姬，车说其輹，火焚其旗，不利行师，败于宗丘。《归妹》
《睽》孤，寇张之弧，侄其从姑，六年其逋，逃归其国，而弃其家，明年其死于
高梁之虚。”及惠公在秦，曰：“先君若从史苏之占，吾不及此夫。”韩简侍，
曰：“龟，象也；筮，数也。物生而后有象，象而后有滋，滋而后有数。先君之
败德，及可数乎？史苏是占，勿从何益？《诗》曰：‘下民之孽，匪降自天，
僔沓背憎，职竞由人。’”
震夷伯之庙，罪之也，于是展氏有隐慝焉。
冬，宋人伐曹，讨旧怨也。
楚败徐于娄林，徐恃救也。
十月，晋阴饴甥会秦伯，盟于王城。
秦伯曰：“晋国和乎？”对曰：“不和。小人耻失其君而悼丧其亲，不惮征
缮以立圉也，曰：‘必报仇，宁事戎狄。’君子爱其君而知其罪，不惮征缮以待
秦命，曰：‘必报德，有死无二。’以此不和。”秦伯曰：“国谓君何？”对曰：
“小人戚，谓之不免。君子恕，以为必归。小人曰：‘我毒秦，秦岂归君？’君
子曰：‘我知罪矣，秦必归君。贰而执之，服而舍之，德莫厚焉，刑莫威焉。服
者怀德，贰者畏刑。此一役也，秦可以霸。纳而不定，废而不立，以德为怨，秦
不其然。’”秦伯曰：“是吾心也。”改馆晋侯，馈七牢焉。
蛾析谓庆郑曰：“盍行乎？”对曰：“陷君于败，败而不死，又使失刑，非
人臣也。臣而不臣，行将焉入？”十一月，晋侯归。丁丑，杀庆郑而后入。
是岁，晋又饥，秦伯又饩之粟，曰：“吾怨其君而矜其民。且吾闻唐叔之封
也，箕子曰：‘其后必大。’晋其庸可冀乎！姑树德焉以待能者。”于是秦始征
晋河东，置官司焉。

> 周襄王七年，秦伯涉河伐晋。十五年，秦穆公帅师送公子重耳，围令狐、桑泉、臼衰，皆降于秦师。狐毛与先轸御秦，至于庐柳，乃谓秦穆公使公子絷来与师言，次于郇，盟于军。公子重耳涉自河曲。

### 十七年

> 夏，晋大子圉为质于秦，秦归河东而妻之。

### 十八年

> 梁伯益其国而不能实也，命曰新里，秦取之。

### 二十年

> 秦灭梁、芮。


### 十九年

【传】十九年春，遂城而居之。
宋人执滕宣公。
夏，宋公使邾文公用鄫子于次睢之社，欲以属东夷。司马子鱼曰：“古者
六畜不相为用，小事不用大牲，而况敢用人乎？祭祀以为人也。民，神之主也。
用人，其谁飨之？齐桓公存三亡国以属诸侯，义士犹曰薄德。今一会而虐二国之
君，又用诸淫昏之鬼，将以求霸，不亦难乎？得死为幸！”
秋，卫人伐邢，以报菟圃之役。于是卫大旱，卜有事于山川，不吉。宁庄子
曰：“昔周饥，克殷而年丰。今邢方无道，诸侯无伯，天其或者欲使卫讨邢乎？”
从之，师兴而雨。
宋人围曹，讨不服也。子鱼言于宋公曰：“文王闻崇德乱而伐之，军三旬而
不降，退修教而复伐之，因垒而降。《诗》曰：‘刑于寡妻，至于兄弟，以御于
家邦。’今君德无乃犹有所阙，而以伐人，若之何？盍姑内省德乎？无阙而后动。”
陈穆公请修好于诸侯，以无忘齐桓之德。冬，盟于齐，修桓公之好也。
梁亡，不书其主，自取之也。初，梁伯好土功，亟城而弗处，民罢而弗堪，
则曰：“某寇将至。”乃沟公宫，曰：“秦将袭我。”民惧而溃，秦遂取梁。

### 二十二年


【传】二十二年春，伐邾，取须句，反其君焉，礼也。
三月，郑伯如楚。
夏，宋公伐郑。子鱼曰：“所谓祸在此矣。”
初，平王之东迁也，辛有适伊川，见被发而祭于野者，曰：“不及百年，此
其戎乎！其礼先亡矣。”秋，秦、晋迁陆浑之戎于伊川。
晋大子圉为质于秦，将逃归，谓嬴氏曰：“与子归乎？”对曰：“子，晋大
子，而辱于秦，子之欲归，不亦宜乎？寡君之使婢子侍执巾栉，以固子也。从子
而归，弃君命也。不敢从，亦不敢言。”遂逃归。
富辰言于王曰：“请召大叔。《诗》曰：‘协比其邻，昏姻孔云。’吾兄弟
之不协，焉能怨诸侯之不睦？”王说。王子带自齐复归于京师，王召之也。
邾人以须句故出师。公卑邾，不设备而御之。臧文仲曰：“国无小，不可易
也。无备，虽众不可恃也。《诗》曰：‘战战兢兢，如临深渊，如履薄冰。’又
曰：‘敬之敬之，天惟显思，命不易哉！’先王之明德，犹无不难也，无不惧也，
况我小国乎！君其无谓邾小。蜂虿有毒，而况国乎？”弗听。
八月丁未，公及邾师战于升陉，我师败绩。邾人获公胄，县诸鱼门。
楚人伐宋以救郑。宋公将战，大司马固谏曰：“天之弃商久矣，君将兴之，
弗可赦也已。”弗听，

> 二十二年，晋公子圉闻晋君病，曰：“梁，我母家也，而秦灭之。我兄弟多，即君百岁后，秦必留我，而晋轻，亦更立他子。”子圉乃亡归晋。二十三年，晋惠公卒，子圉立为君。秦怨圉亡去，乃迎晋公子重耳于楚，而妻以故子圉妻。重耳初谢，后乃受。缪公益礼厚遇之。二十四年春，秦使人告晋大臣，欲入重耳。晋许之，于是使人送重耳。二月，重耳立为晋君，是为文公。文公使人杀子圉。子圉是为怀公。

> 其秋，周襄王弟带以翟伐王，王出居郑。二十五年，周王使人告难于晋、秦。秦缪公将兵助晋文公入襄王，杀王弟带。二十八年，晋文公败楚于城濮。三十年，缪公助晋文公围郑。郑使人言缪公曰：“亡郑厚晋，于晋而得矣，而秦未有利。晋之强，秦之忧也。”缪公乃罢兵归。晋亦罢。三十二年冬，晋文公卒。

> 郑人有卖郑于秦曰：“我主其城门，郑可袭也。”缪公问蹇叔、百里傒，对曰：“径数国千里而袭人，希有得利者。且人卖郑，庸知我国人不有以我情告郑者乎？不可。”缪公曰：“子不知也，吾已决矣。”遂发兵，使百里傒子孟明视，蹇叔子西乞术及白乙丙将兵。行日，百里傒、蹇叔二人哭之。缪公闻，怒曰：“孤发兵而子沮哭吾军，何也？”二老曰：“臣非敢沮君军。军行，臣子与往；臣老，迟还恐不相见，故哭耳。”二老退，谓其子曰：“汝军即败，必于肴阨矣。”三十三年春，秦兵遂东，更晋地，过周北门。周王孙满曰：“秦师无礼，不败何待！”兵至滑，郑贩卖贾人弦高，持十二牛将卖之周，见秦兵，恐死虏，因献其牛，曰：“闻大国将诛郑，郑君谨修守御备，使臣以牛十二劳军士。”秦三将军相谓曰：“将袭郑，郑今已觉之，往无及已。”灭滑。滑，晋之边邑也。

> 当是时，晋文公丧尚未葬。太子襄公怒曰：“秦侮我孤，因丧破我滑。” 遂墨衰绖，发兵遮秦兵于肴，击之，大破秦军，无一人得脱者。虏秦三将以归。文公夫人，秦女也，为秦三囚将请曰：“缪公之怨此三人入于骨髓，愿令此三人归，令我君得自快烹之。”晋君许之，归秦三将。三将至，缪公素服郊迎，向三人哭曰：“孤以不用百里傒、蹇叔言以辱三子，三子何罪乎？子其悉心雪耻，毋怠。”遂复三人官秩如故，愈益厚之。


### 二十三年

【传】二十三年春，齐侯伐宋，围缗，以讨其不与盟于齐也。
夏五月，宋襄公卒，伤于泓故也。
秋，楚成得臣帅师伐陈，讨其贰于宋也。遂取焦、夷，城顿而还。子文以为
之功，使为令尹。叔伯曰：“子若国何？”对曰：“吾以靖国也。夫有大功而无
贵仕，其人能靖者与有几？”
九月，晋惠公卒。怀公命无从亡人。期，期而不至，无赦。狐突之子毛及偃
从重耳在秦，弗召。冬，怀公执狐突曰：“子来则免。”对曰：“子之能仕，父
教之忠，古之制也。策名委质，贰乃辟也。今臣之子，名在重耳，有年数矣。若
又召之，教之贰也。父教子贰，何以事君？刑之不滥，君之明也，臣之愿也。淫
刑以逞，谁则无罪？臣闻命矣。”乃杀之。
卜偃称疾不出，曰：“《周书》有之：‘乃大明服。’己则不明而杀人以逞，
不亦难乎？民不见德而唯戮是闻，其何后之有？”
十一月，杞成公卒。书曰“子”，杞，夷也。不书名，未同盟也。凡诸侯同
盟，死则赴以名，礼也。赴以名，则亦书之，不然则否，辟不敏也。
晋公子重耳之及于难也，晋人伐诸蒲城。蒲城人欲战。重耳不可，曰：“保
君父之命而享其生禄，于是乎得人。有人而校，罪莫大焉。吾其奔也。”遂奔狄。
从者狐偃、赵衰、颠颉、魏武子、司空季子。狄人伐廧咎如，获其二女：叔隗、
季隗，纳诸公子。公子取季隗，生伯儵、叔刘，以叔隗妻赵衰，生盾。将适齐，
谓季隗曰：“待我二十五年，不来而后嫁。”对曰：“我二十五年矣，又如是而
嫁，则就木焉。请待子。”处狄十二年而行。
过卫。卫文公不礼焉。出于五鹿，乞食于野人，野人与之块，公子怒，欲鞭
之。子犯曰：“天赐也。”稽首，受而载之。
及齐，齐桓公妻之，有马二十乘，公子安之。从者以为不可。将行，谋于桑
下。蚕妾在其上，以告姜氏。姜氏杀之，而谓公子曰：“子有四方之志，其闻之
者吾杀之矣。”公子曰：“无之。”姜曰：’行也。怀与安，实败名。”公子不
可。姜与子犯谋，醉而遣之。醒，以戈逐子犯。
及曹，曹共公闻其骈胁，欲观其裸。浴，薄而观之。僖负羁之妻曰：“吾观
晋公子之从者，皆足以相国。若以相，夫子必反其国。反其国，必得志于诸侯。
得志于诸侯而诛无礼，曹其首也。子盍蚤自贰焉。”乃馈盘飧，置璧焉。公子受
飧反璧。
及宋，宋襄公赠之以马二十乘。
及郑，郑文公亦不礼焉。叔詹谏曰：“臣闻天之所启，人弗及也。晋公子有
三焉，天其或者将建诸，君其礼焉。男女同姓，其生不蕃。晋公子，姬出也，而
至于今，一也。离外之患，而天不靖晋国，殆将启之，二也。有三士足以上人而
从之，三也。晋、郑同侪，其过子弟，固将礼焉，况天之所启乎？”弗听。
及楚，楚之飨之，曰：“公子若反晋国，则何以报不谷？”对曰：“子女玉
帛则君有之，羽毛齿革则君地生焉。其波及晋国者，君之余也，其何以报君？”
曰：“虽然，何以报我？”对曰：“若以君之灵，得反晋国，晋、楚治兵，遇于
中原，其辟君三舍。若不获命，其左执鞭弭、右属櫜鞬，以与君周旋。”子玉请
杀之。楚子曰：“晋公子广而俭，文而有礼。其从者肃而宽，忠而能力。晋侯无
亲，外内恶之。吾闻姬姓，唐叔之后，其后衰者也，其将由晋公子乎。天将兴之，
谁能废之。违天必有大咎。”乃送诸秦。秦伯纳女五人，怀嬴与焉。奉匜沃盥，
既而挥之。怒曰：“秦、晋匹也，何以卑我！”公子惧，降服而囚。
他日，公享之。子犯曰：“吾不如衰之文也。请使衰从。公子赋《河水》，
公赋《六月》。赵衰曰：“重耳拜赐。”公子降，拜，稽首，公降一级而辞焉。
衰曰：“君称所以佐天子者命重耳，重耳敢不拜。”

### 二十四年

【传】二十四年春，王正月，秦伯纳之，不书，不告入也。
及河，子犯以璧授公子，曰：“臣负羁绁从君巡于天下，臣之罪甚多矣。臣
犹知之，而况君乎？请由此亡。”公子曰：“所不与舅氏同心者，有如白水。”
投其璧于河。济河，围令狐，入桑泉，取臼衰。二月甲午，晋师军于庐柳。秦伯
使公子絷如晋师，师退，军于郇。辛丑，狐偃及秦、晋之大夫盟于郇。壬寅，公
子入于晋师。丙午，入于曲沃。丁未，朝于武宫。戊申，使杀怀公于高梁。不书，
亦不告也。吕、郤畏逼，将焚公宫而弑晋侯。寺人披请见，公使让之，且辞焉，
曰：“蒲城之役，君命一宿，女即至。其后余从狄君以田渭滨，女为惠公来求杀
余，命女三宿，女中宿至。虽有君命，何其速也。夫祛犹在，女其行乎。”对曰：
“臣谓君之入也，其知之矣。若犹未也，又将及难。君命无二，古之制也。除君
之恶，唯力是视。蒲人、狄人，余何有焉。今君即位，其无蒲、狄乎？齐桓公置
射钩而使管仲相，君若易之，何辱命焉？行者甚众，岂唯刑臣。”公见之，以难
告。三月，晋侯潜会秦伯于王城。己丑晦，公宫火，瑕甥、郤芮不获公，乃如河
上，秦伯诱而杀之。晋侯逆夫人嬴氏以归。秦伯送卫于晋三千人，实纪纲之仆。
初，晋侯之竖头须，守藏者也。其出也，窃藏以逃，尽用以求纳之。及入，
求见，公辞焉以沐。谓仆人曰：“沐则心覆，心覆则图反，宜吾不得见也。居者
为社稷之守，行者为羁绁之仆，其亦可也，何必罪居者？国君而仇匹夫，惧者甚
众矣。”仆人以告，公遽见之。
狄人归季隗于晋而请其二子。文公妻赵衰，生原同、屏括、搂婴。赵姬请逆
盾与其母，子余辞。姬曰：“得宠而忘旧，何以使人？必逆之！”固请，许之，
来，以盾为才，固请于公以为嫡子，而使其三子下之，以叔隗为内子而己下之。
晋侯赏从亡者，介之推不言禄，禄亦弗及。推曰“献公之子九人，唯君在矣。
惠、怀无亲，外内弃之。天未绝晋，必将有主。主晋祀者，非君而谁？天实置之，
而二三子以为己力，不亦诬乎？窃人之财，犹谓之盗，况贪天之功以为己力乎？
下义其罪，上赏其奸，上下相蒙，难与处矣！”其母曰：“盍亦求之，以死谁怼？”
对曰：“尤而效之，罪又甚焉，且出怨言，不食其食。”其母曰：“亦使知之若
何？”对曰：“言，身之文也。身将隐，焉用文之？是求显也。”其母曰：“能
如是乎？与女偕隐。”遂隐而死。晋侯求之，不获，以绵上为之田，曰：“以志
吾过，且旌善人。”
郑之入滑也，滑人听命。师还，又即卫。郑公子士、泄堵俞弥帅师伐滑。王
使伯服、游孙伯如郑请滑。郑伯怨惠王之入而不与厉公爵也，又怨襄王之与卫、
滑也，故不听王命而执二子。王怒，将以狄伐郑。富辰谏曰：“不可。臣闻之，
大上以德抚民，其次亲亲以相及也。昔周公吊二叔之不咸，故封建亲戚以蕃屏周。
管蔡郕霍，鲁卫毛聃，郜雍曹滕，毕原酆郇，文之昭也。邘晋应韩，武之穆
也。凡蒋刑茅胙祭，周公之胤也。召穆公思周德之不类，故纠合宗族于成周而作
诗，曰：‘常棣之华，鄂不<革韦>々，凡今之人，莫如兄弟。’其四章曰：‘兄
弟阋于墙，外御其侮。’如是，则兄弟虽有小忿，不废懿亲。今天子不忍小忿以
弃郑亲，其若之何？庸勋亲亲，暱近尊贤，德之大者也。即聋从昧，与顽用嚚，
奸之大者也。弃德崇奸，祸之大者也。郑有平、惠之勋，又有厉、宣之亲，弃嬖
宠而用三良，于诸姬为近，四德具矣。耳不听五声之和为聋，目不别五色之章为
昧，心不则德义之经为顽，口不道忠信之言为嚚，狄皆则之，四奸具矣。周之有
懿德也，犹曰‘莫如兄弟’，故封建之。其怀柔天下也，犹惧有外侮，扞御侮者
莫如亲亲，故以亲屏周。召穆公亦云。今周德既衰，于是乎又渝周、召以从诸奸，
无乃不可乎？民未忘祸，王又兴之，其若文、武何？”王弗听，使颓叔、桃子出
狄师。夏，狄伐郑，取栎。
王德狄人，将以其女为后。富辰谏曰：“不可。臣闻之曰：‘报者倦矣，施
者未厌。’狄固贪惏，王又启之，女德无极，妇怨无终，狄必为患。”王又弗
听。
初，甘昭公有宠于惠后，惠后将立之，未及而卒。昭公奔齐，王复之，又通
于隗氏。王替隗氏。颓叔、桃子曰：“我实使狄，狄其怨我。”遂奉大叔，以狄
师攻王。王御士将御之。王曰：“先后其谓我何？宁使诸侯图之。王遂出。及坎
欿，国人纳之。
秋，颓叔、桃子奉大叔，以狄师伐周，大败周师，获周公忌父、原伯、毛伯、
富辰。王出适郑，处于汜。大叔以隗氏居于温。
郑子华之弟子臧出奔宋，好聚鹬冠。郑伯闻而恶之，使盗诱之。八月，盗杀
之于陈、宋之间。君子曰：“服之不衷，身之灾也。《诗》曰：‘彼己之子，不
称其服。’子臧之服，不称也夫。《诗》曰，‘自诒伊戚’，其子臧之谓矣。
《夏书》曰，‘地平天成’，称也。”
宋及楚平。宋成公如楚，还入于郑。郑伯将享之，问礼于皇武子。对曰：
“宋，先代之后也，于周为客，天子有事膰焉，有丧拜焉，丰厚可也。”郑伯
从之，享宋公有加，礼也。
冬，王使来告难曰：“不谷不德，得罪于母弟之宠子带，鄙在郑地汜，敢告
叔父。”臧文仲对曰：“天子蒙尘于外，敢不奔问官守。”王使简师父告于晋，
使左鄢父告于秦。天子无出，书曰“天王出居于郑”，辟母弟之难也。天子凶服
降名，礼也。郑伯与孔将鉏、石甲父、侯宣多省视官具于汜，而后听其私政，礼
也。
卫人将伐邢，礼至曰：“不得其守，国不可得也。我请昆弟仕焉。”乃往，
得仕。

### 二十五年

【传】二十五年春，卫人伐邢，二礼从国子巡城，掖以赴外，杀之。正月丙
午，卫侯燬灭邢，同姓也，故名。礼至为铭曰：“余掖杀国子，莫余敢止。”
秦伯师于河上，将纳王。狐偃言于晋侯曰：“求诸侯，莫如勤王。诸侯信之，
且大义也。继文之业而信宣于诸侯，今为可矣。”使卜偃卜之，曰：“吉。遇黄
帝战于阪泉之兆。”公曰：“吾不堪也。”对曰：“周礼未改。今之王，古之帝
也。”公曰：“筮之。”筮之，遇《大有》ⅵⅰ之《睽》ⅵⅷ，曰：“吉。遇
‘公用享于天子’之卦也。战克而王飨，吉孰大焉，且是卦也，天为泽以当日，
天子降心以逆公，不亦可乎？《大有》去《睽》而复，亦其所也。”晋侯辞秦师
而下。三月甲辰，次于阳樊。右师围温，左师逆王。夏四月丁巳，王入于王城，
取大叔于温，杀之于隰城。
戊午，晋侯朝王，王飨醴，命之宥。请隧，弗许，曰：“王章也。未有代德
而有二王，亦叔父之所恶也。”与之阳樊、温、原、欑茅之田。晋于是始启南
阳。
阳樊不服，围之。苍葛呼曰：“德以柔中国，刑以威四夷，宜吾不敢服也。
此谁非王之亲姻，其俘之也！”乃出其民。
秋，秦、晋伐鄀。楚斗克、屈御寇以申、息之师戍商密。秦人过析隈，入
而系舆人以围商密，昏而傅焉。宵，坎血加书，伪与子仪、子边盟者。商密人惧
曰：“秦取析矣，戍人反矣。”乃降秦师。囚申公子仪、息公子边以归。楚令尹
子玉追秦师，弗及，遂围陈，纳顿子于顿。
冬，晋侯围原，命三日之粮。原不降，命去之。谍出，曰：“原将降矣。”
军吏曰：“请待之。”公曰：“信，国之宝也，民之所庇也，得原失信，何以庇
之？所亡滋多。”退一舍而原降。迁原伯贯于冀。赵衰为原大夫，狐溱为温大夫。
卫人平莒于我，十二月，盟于洮，修卫文公之好，且及莒平也。
晋侯问原守于寺人勃鞮，对曰：“昔赵衰以壶飱从径，馁而弗食。”故使
处原。

### 二十八年

【经】二十有八年春，晋侯侵曹，晋侯伐卫。公子买戍卫，不卒戍，刺之。
楚人救卫。三月丙午，晋侯入曹，执曹伯。畀宋人。夏四月己巳，晋侯、齐师、
宋师、秦师及楚人战于城濮，楚师败绩。楚杀其大夫得臣。卫侯出奔楚。五月癸
丑，公会晋侯、齐侯、宋公、蔡侯、郑伯、卫子、莒子，盟于践土。陈侯如会。
公朝于王所。六月，卫侯郑自楚复归于卫。卫元咺出奔晋。陈侯款卒。秋，杞
伯姬来。公子遂如齐。冬，公会晋侯、齐侯、宋公、蔡侯、郑伯、陈子、莒子、
邾人、秦人于温。天王狩于河阳。壬申，公朝于王所。晋人执卫侯，归之于京师。
卫元咺自晋复归于卫。诸侯遂围许。曹伯襄复归于曹，遂会诸侯围许。
【传】二十八年春，晋侯将伐曹，假道于卫，卫人弗许。还，自南河济。侵
曹伐卫。正月戊申，取五鹿。二月，晋郤縠卒。原轸将中军，胥臣佐下军，上德
也。晋侯、齐侯盟于敛盂。卫侯请盟，晋人弗许。卫侯欲与楚，国人不欲，故出
其君以说于晋。卫侯出居于襄牛。
公子买戍卫，楚人救卫，不克。公惧于晋，杀子丛以说焉。谓楚人曰：“不
卒戍也。”
晋侯围曹，门焉，多死，曹人尸诸城上，晋侯患之，听舆人之谋曰：“称舍
于墓。”师迁焉，曹人凶惧，为其所得者棺而出之，因其凶也而攻之。三月丙午，
入曹。数之，以其不用僖负羁而乘轩者三百人也。且曰：“献状。”令无入僖负
羁之宫而免其族，报施也。魏犨、颠颉怒曰：“劳之不图，报于何有！”蓺僖负
羁氏。魏犨伤于胸，公欲杀之而爱其材，使问，且视之。病，将杀之。魏犨束胸
见使者曰：“以君之灵，不有宁也。”距跃三百，曲踊三百。乃舍之。杀颠颉以
徇于师，立舟之侨以为戎右。
宋人使门尹般如晋师告急。公曰：“宋人告急，舍之则绝，告楚不许。我欲
战矣，齐、秦未可，若之何？”先轸曰：“使宋舍我而赂齐、秦，藉之告楚。我
执曹君而分曹、卫之田以赐宋人。楚爱曹、卫，必不许也。喜赂怒顽，能无战乎？”
公说，执曹伯，分曹、卫之田以畀宋人。
楚子入居于申，使申叔去谷，使子玉去宋，曰：“无从晋师。晋侯在外十九
年矣，而果得晋国。险阻艰难，备尝之矣；民之情伪，尽知之矣。天假之年，而
除其害。天之所置，其可废乎？《军志》曰：‘允当则归。’又曰：‘知难而退。’
又曰：‘有德不可敌。’此三志者，晋之谓矣。”子玉使伯棼请战，曰：“非敢
必有功也，愿以间执谗慝之口。”王怒，少与之师，唯西广、东宫与若敖之六卒
实从之。
子玉使宛春告于晋师曰：“请复卫侯而封曹，臣亦释宋之围。”子犯曰：
“子玉无礼哉！君取一，臣取二，不可失矣。”先轸曰：“子与之。定人之谓礼，
楚一言而定三国，我一言而亡之。我则无礼，何以战乎？不许楚言，是弃宋也。
救而弃之，谓诸侯何？楚有三施，我有三怨，怨仇已多，将何以战？不如私许复
曹、卫以携之，执宛春以怒楚，既战而后图之。”公说，乃拘宛春于卫，且私许
复曹、卫。曹、卫告绝于楚。
子玉怒，从晋师。晋师退。军吏曰：“以君辟臣，辱也。且楚师老矣，何故
退？”子犯曰：“师直为壮，曲为老。岂在久乎？微楚之惠不及此，退三舍辟之，
所以报也。背惠食言，以亢其仇，我曲楚直。其众素饱，不可谓老。我退而楚还，
我将何求？若其不还，君退臣犯，曲在彼矣。”退三舍。楚众欲止，子玉不可。
夏四月戊辰，晋侯、宋公、齐国归父、崔夭、秦小子慭次于城濮。楚师背酅
而舍，晋侯患之，听舆人之诵，曰：“原田每每，舍其旧而新是谋。”公疑焉。
子犯曰：“战也。战而捷，必得诸侯。若其不捷，表里山河，必无害也。”公曰：
“若楚惠何？”栾贞子曰：“汉阳诸姬，楚实尽之，思小惠而忘大耻，不如战也。”
晋侯梦与楚子搏，楚子伏己而盬其脑，是以惧。子犯曰：“吉。我得天，楚伏其
罪，吾且柔之矣。”
子玉使斗勃请战，曰：“请与君之士戏，君冯轼而观之，得臣与寓目焉。”
晋侯使栾枝对曰：“寡君闻命矣。楚君之惠未之敢忘，是以在此。为大夫退，其
敢当君乎？既不获命矣，敢烦大夫谓二三子，戒尔车乘，敬尔君事，诘朝将见。”
晋车七百乘，<革显>、靷、鞅、靽。晋侯登有莘之虚以观师，曰：“少长
有礼，其可用也。”遂伐其木以益其兵。己巳，晋师陈于莘北，胥臣以下军之佐
当陈、蔡。子玉以若敖六卒将中军，曰：“今日必无晋矣。”子西将左，子上将
右。胥臣蒙马以虎皮，先犯陈、蔡。陈、蔡奔，楚右师溃。狐毛设二旆而退之。
栾枝使舆曳柴而伪遁，楚师驰之。原轸、郤溱以中军公族横击之。狐毛、狐偃以
上军夹攻子西，楚左师溃。楚师败绩。子玉收其卒而止，故不败。
晋师三日馆谷，及癸酉而还。甲午，至于衡雍，作王宫于践土。
乡役之三月，郑伯如楚致其师，为楚师既败而惧，使子人九行成于晋。晋栾
枝入盟郑伯。五月丙午，晋侯及郑伯盟于衡雍。丁未，献楚俘于王，驷介百乘，
徒兵千。郑伯傅王，用平礼也。己酉，王享醴，命晋侯宥。王命尹氏及王子虎、
内史叔兴父策命晋侯为侯伯，赐之大辂之服，戎辂之服，彤弓一，彤矢百，玈弓
矢千，秬鬯一卣，虎贲三百人。曰：“王谓叔父，敬服王命，以绥四国。纠逖王
慝。”晋侯三辞，从命。曰：“重耳敢再拜稽首，奉扬天子之丕显休命。”受策
以出，出入三觐。
卫侯闻楚师败，惧，出奔楚，遂适陈，使元咺奉叔武以受盟。癸亥，王子
虎盟诸侯于王庭，要言曰：“皆奖王室，无相害也。有渝此盟，明神殛之，俾队
其师，无克祚国，及而玄孙，无有老幼。”君子谓是盟也信，谓晋于是役也能以
德攻。
初，楚子玉自为琼弁玉缨，未之服也。先战，梦河神谓己曰：“畀余，余赐
女孟诸之麋。”弗致也。大心与子西使荣黄谏，弗听。荣季曰：“死而利国。犹
或为之，况琼玉乎？是粪土也，而可以济师，将何爱焉？”弗听。出，告二子曰：
“非神败令尹，令尹其不勤民，实自败也。”既败，王使谓之曰：“大夫若入，
其若申、息之老何？”子西、孙伯曰：“得臣将死，二臣止之曰：‘君其将以为
戮。’”及连谷而死。晋侯闻之而后喜可知也，曰：“莫余毒也已！蒍吕臣实为
令尹，奉己而已，不在民矣。”
或诉元咺于卫侯曰：“立叔武矣。”其子角从公，公使杀之。咺不废命，
奉夷叔以入守。

### 二十九年

【经】二十有九年春，介葛卢来。公至自围许。夏六月，会王人、晋人、宋
人、齐人、陈人、蔡人、秦人盟于翟泉。秋，大雨雹。冬，介葛卢来。
【传】二十九年春，葛卢来朝，舍于昌衍之上。公在会，馈之刍米，礼也。
夏，公会王子虎、晋狐偃、宋公孙固、齐国归父、陈辕涛涂、秦小子慭，盟
于翟泉，寻践土之盟，且谋伐郑也。卿不书，罪之也。在礼，卿不会公、侯，会
伯、子、男可也。
秋，大雨雹，为灾也。
冬，介葛卢来，以未见公，故复来朝，礼之，加燕好。
介葛卢闻牛鸣，曰：“是生三犠，皆用之矣，其音云。”问之而信。

### 三十年

【经】三十年春王正月。夏，狄侵齐。秋，卫杀其大夫元咺及公子瑕。卫
侯郑归于卫。晋人、秦人围郑。介人侵萧。冬，天王使宰周公来聘。公子遂如京
师。遂如晋。
【传】三十年春，晋人侵郑，以观其可攻与否。狄间晋之有郑虞也，夏，狄
侵齐。
晋侯使医衍鸩卫侯。宁俞货医，使薄其鸩，不死。公为之请，纳玉于王与晋
侯。皆十瑴。王许之。秋，乃释卫侯。卫侯使赂周颛、冶廑，曰：“苟能纳我，
吾使尔为卿。”周、冶杀元咺及子适、子仪。公入祀先君。周、冶既服将命，
周颛先入，及门，遇疾而死。冶廑辞卿。
九月甲午，晋侯、秦伯围郑，以其无礼于晋，且贰于楚也。晋军函陵，秦军
汜南。佚之狐言于郑伯曰：“国危矣，若使烛之武见秦君，师必退。”公从之。
辞曰：“臣之壮也，犹不如人，今老矣，无能为也已。”公曰：“吾不能早用子，
今急而求子，是寡人之过也。然郑亡，子亦有不利焉。”许之，夜缒而出，见秦
伯，曰：“秦、晋围郑，郑既知亡矣。若亡郑而有益于君，敢以烦执事。越国以
鄙远，君知其难也，焉用亡郑以陪邻。邻之厚，君之薄也。若舍郑以为东道主，
行李之往来，共其乏困，君亦无所害。且君尝为晋君赐矣，许君焦、瑕，朝济而
夕设版焉，君之所知也。夫晋何厌之有？既东封郑，又欲肆其西封，不阙秦，将
焉取之？阙秦以利晋，唯君图之。”秦伯说，与郑人盟，使杞子、逢孙、扬孙戍
之，乃还。
子犯请击之，公曰：“不可。微夫人力不及此。因人之力而敝之，不仁。失
其所与，不知。以乱易整，不武。吾其还也。”亦去之。
初，郑公子兰出奔晋，从于晋侯。伐郑，请无与围郑。许之，使待命于东。
郑石甲父、侯宣多逆以为大子，以求成于晋，晋人许之。
冬，王使周公阅来聘，飨有昌歜、白、黑、形盐。辞曰：“国君，文足昭
也，武可畏也，则有备物之飨以象其德。荐五味，羞嘉谷，盐虎形，以献其功。
吾何以堪之？”
东门襄仲将聘于周，遂初聘于晋。

### 三十二年

【传】三十二年春，楚斗章请平于晋，晋阳处父报之。晋、楚始通。
夏，狄有乱。卫人侵狄，狄请平焉。秋，卫人及狄盟。
冬，晋文公卒。庚辰，将殡于曲沃，出绛，柩有声如牛。卜偃使大夫拜。曰：
“君命大事。将有西师过轶我，击之，必大捷焉。”杞子自郑使告于秦，曰：
“郑人使我掌其北门之管，若潜师以来，国可得也。”穆公访诸蹇叔，蹇叔曰：
“劳师以袭远，非所闻也。师劳力竭，远主备之，无乃不可乎！师之所为，郑必
知之。勤而无所，必有悖心。且行千里，其谁不知？”公辞焉。召孟明、西乞、
白乙，使出师于东门之外。蹇叔哭之，曰：“孟子，吾见师之出而不见其入也。”
公使谓之曰：“尔何知？中寿，尔墓之木拱矣。”蹇叔之子与师，哭而送之，曰：
“晋人御师必于殽。殽有二陵焉。其南陵，夏后皋之墓也；其北陵，文王之所辟
风雨也。必死是间，余收尔骨焉。”秦师遂东。


  王孙满观秦师     

  〔原文〕    

  二十四年①，秦师将袭郑，过周北门。左右皆免胄而下拜②，超乘者三 百乘③。王孙满观之④，言于王曰：“秦师必有谪。”王曰：“何故？”对 曰：“师轻而骄，轻则寡谋，骄则无礼。无礼则脱，寡谋自陷。入险而脱， 能无败乎？秦师无谪，是道废也。”是行也，秦师还，晋人败诸崤⑤，获其 三帅丙、术、视⑥。     

  〔注释〕   

  ①二十四年：周襄王二十四年 （前628年）。②左右：指车左、车右。古代兵车上的乘员共三 人，除车左、车右外，还有站在中间驾车的御。免胄：脱下头盔。这是古代穿戴甲胄的武士行礼的方 式。③超乘：韦昭注云“超乘，跳跃上车，无威仪。”④王孙满：韦昭注云“满，周大夫王孙之名也，” ⑤崤：山名，在今河南三门峡市以东，是秦至郑的必经之路。⑥丙、术、视：指秦将白乙丙、西乞术、 孟明视。     

  〔译文〕   

  周襄王二十四年，秦国的军队要去袭击郑国，经过王都北门。车上的武 士都除去头盔下车行礼，然后跳跃上车，前后有三百辆之多。王孙满看到后 对襄王说：“秦军肯定会吃败仗。”襄王说：“什么原因呢？”王孙满答道：  “秦军轻佻而骄横，轻佻就少谋，骄横就无礼。无礼就没有纪律，少谋就将 自陷险境。既入险境又无军纪，能不失败吗？秦军不吃败仗，世上就没有天 理了。”这次出师，秦军在归途中被晋人在崤山打败，三员大将白乙丙、西 乞术、孟明视被俘。 


  楚成王以周礼享重耳     

  〔原文〕    遂如楚，楚成王以周礼享之①，九献②，庭实旅百③。公子欲辞，子犯 曰：“天命也，君其飨之。亡人而国荐之，非敌而君设之，非天，谁启之心！” 既飨，楚子问于公子曰④：“子若克复晋国，何以报我？”公子再拜稽首对 曰：“子女玉帛，则君有之。羽旄齿革，则君地生焉。其波及晋国者，君之 余也，又何以报？”王曰：“虽然，不穀愿闻之⑤。”对曰：“若以君之灵， 得复晋国，晋、楚治兵，会于中原，其避君三舍⑥。若不获命，其左执鞭弭， 右属櫜鞬⑦，以与君周旋。”    令尹子玉曰⑧：“请杀晋公子。弗杀，而反晋国，必惧楚师。”王曰：  “不可。楚师之惧，我不修也。我之不德，杀之何为！天之祚楚，谁能惧之？ 楚不可祚，冀州之土⑨，其无令君乎？且晋公子敏而有文，约而不谄，三材 待之，天祚之矣。天之所兴，谁能废之？”子玉曰：“然则请止狐偃。”王 曰：“不可。《曹诗》曰⑩：‘彼己之子，不遂其媾。’邮之也。夫邮而效 之，邮又甚焉。郊邮，非礼也。”于是怀公自秦逃归(11)。秦伯召公子于楚 (12)，楚子厚币以送公子于秦。    

  〔注释〕    ①楚成王：楚国国君，名熊頵，前671至前626年在位。②九献：帝王宴请上公的礼节， 献酒共九次。③庭实：把礼物陈列在庭中，是诸侯间互相访问的一种礼节。④楚子：即楚成王。⑤不 穀：古代君主的一种谦称，有如寡人。⑥三舍：九十里。古代行军三十里后驻扎，称一舍。⑦弭：没 有缘饰的弓。櫜鞬：櫜是箭囊，鞬是盛弓的弓袋。全句是表示拿起武器的婉词。⑧令尹：楚国的官名， 为楚国的最高官职，掌军政大权。子玉：名成得臣，是楚国若敖的曾孙。⑨冀州：晋所在之地域名， 古代九州之一，包括今山西、河北一带。⑩ 《曹诗》：指《诗经&#8226;曹风&#8226;候人》。(11)怀公：晋怀公。 (12)秦伯：指秦穆公。     

  〔译文〕    重耳一行到楚国去，楚成王用周王室待诸侯的礼节款待他，宴会上献酒 九次，院子里陈列的酒肴礼器数以百计。公子重耳想要推辞，子犯说：“这 是上天的意志，您还是接受吧。一个逃亡在外的人，竟用国君的礼节来进献， 身份地位不相等，却像对待国君那样陈设礼物，若不是上天有灵，谁会使楚 成王有这样的想法呢？”宴会之后，楚成王问公子重耳说：“您如果能够回 到晋国当国君，用什么来报答我呢？”公子重耳跪拜叩头说：“美女、宝石 和丝帛，您有的是。鸟羽、旄牛尾、象牙和犀皮革，贵国的土地上都生产。 那些流传到晋国的，已经是君王剩下来的，又叫我用什么来报答您呢？”楚 成王说：“虽然这样，我还是想听听您怎样报答我。”重耳回答说：“要是 托您的福，我能够回到晋国，将来万一晋、楚两国交战，在中原相遇，我愿 避开君王后退九十里。要是这样还得不到您的谅解，那么我只好左手拿着鞭 子和弓，右边挂上弓囊箭袋，奉陪您君王较量一番。”    令尹子玉说：“请杀掉晋公子重耳。不杀的话，一旦他回到晋国，必然 会对楚军造成忧患。”楚成王说：“不行。楚军有忧惧，那是我们自己不修 德的缘故。我们自己不修德，杀了他又有什么用？如果上天保佑楚国的话， 谁又能对楚国造成忧患呢？如果上天不能保佑楚国，那么晋国的土地上，难 道就不会出现其他贤明的国君吗？而且晋公子为人通达又富于文辞，处在穷 困之中，却不肯逢迎谄谀，又有三位卿相之材侍奉他，这是上天在保佑他啊。 天意要叫他复兴，谁能够毁掉他呢？”子玉说：“那么就请把狐偃扣留起来。” 楚成王说：“不行。《曹诗》上说：‘那个人呀，不能久享优厚的待遇。’ 这是指责一个人的过失。如果明知是错的再去仿效，那就错上加错了。仿效 错的，这不符合礼啊。”正在这时晋怀公从秦国逃回了晋国。秦穆公派人到 楚国来召请公子重耳，楚成王便用厚礼把重耳送到了秦国。 

  重耳婚媾怀嬴     

  〔原文〕    秦伯归女五人，怀嬴与焉①。公子使奉匜沃盥②，既而挥之。嬴怒曰：  “秦、晋匹也，何以卑我？”公子惧，降服囚命。秦伯见公子曰：“寡人之 适，此为才。子圉之辱，备嫔嫱焉③，欲以成婚，而惧离其恶名。非此，则 无敌。不敢以礼致之，欢之故也。公子有辱，寡人之罪也。唯命是听。”    公子欲辞，司空季子曰④：“同姓为兄弟。黄帝之子二十五人⑤，其同 姓者二人而已，唯青阳与夷鼓皆为己姓⑥。青阳，方雷氏之甥也⑦。夷鼓， 彤鱼氏之甥也⑧。其同生而异姓者，四母之子别为十二姓。凡黄帝之子，二 十五宗，其得姓者十四人为十二姓。姬、酉、祁、己、滕、箴、任、荀、僖、 姞、儇、依是也。唯青阳与苍林氏同于黄帝，故皆为姬姓。同德之难也如是。 昔少典娶于有氏⑨，生黄帝、炎帝⑩。黄帝以姬水成，炎帝以姜水成。成 而异德，故黄帝为姬，炎帝为姜，二帝用师以相济也，异德之故也。异姓则 异德，异德则异类。异类虽近，男女相及，以生民也，同姓则同德，同德则 同心，同心则同志。同志虽远，男女不相及，畏黩敬也。黩则生怨，怨乱毓 灾，灾毓灭姓。是故娶妻避其同姓，畏乱灾也。故异德合姓，同德合义。义 以导利，利以阜姓。姓利相更，成而不迁，乃能摄固，保其土房。今子于子 圉，道路之人也，取其所弃，以济大事，不亦可乎？”    公子谓子犯曰：“何如？”对曰：“将夺其国，何有于妻，唯秦所命从 也。”谓子余曰(11)：“何如？”对曰：“《礼志》有之曰：‘将有请于人， 必先有入焉。欲人之爱己也，必先爱人。欲人之从己也，必先从人。无德于 人，而求用于人，罪也。’今将婚媾以从秦，受好以爱之，听从以德之，惧 其未可也，又何疑焉？”乃归女而纳币(12)，且逆之。     

  〔注释〕    ①怀嬴：秦穆公的女儿，姓嬴。晋公子圉入秦为质时，穆公把她嫁给他。后子圉逃归晋国，立 为晋怀公，所以称她怀嬴。②匜：古代一种形制如瓢的盥洗用具。③嫔嫱：宫廷中的两种女官名。④ 司空：官名，六卿之一，负责掌管工程，器物制造，管理工匠。季子：即胥臣臼季，晋国大夫。⑤黄 帝：传说中中华民族的祖先。姬姓，号轩辕氏、有熊氏。⑥青阳：黄帝之子，传说中古代东夷族的首 领少皞，号金天氏。夷鼓：黄帝之子。⑦方雷：黄帝时西陵氏的姓。⑧彤鱼：黄帝时国名。⑨少典： 相传是黄帝、炎帝的父亲。有氏：黄帝、炎帝的母亲。⑩炎帝：传说中上古姜姓部族的首领，号烈 山氏，一作厉山氏。(11)子余：赵衰的字。(12)纳币：古代婚礼“六礼”之一，男女双方缔结婚约之 后，男家把聘礼送往女家。     

  〔译文〕    秦穆公把五个女子嫁给重耳，怀嬴也是其中之一。有一次，公子重耳叫 怀嬴捧着倒水的匜给他浇水洗手，洗完了，便挥手叫她走开。怀嬴生气说：  “秦、晋两国是同等的国家，你为什么如此轻视我？”重耳为这件事感到害 怕，便解去衣冠，将自己囚禁起来，听候处理。秦穆公会见重耳时，说：“寡 人将女子嫁给你，怀嬴是其中最有才能的。以前公子圉在秦国作人质时，她 任宫中的女官。现在想叫她和公子成婚，恐怕因为她曾是公子圉的妻子，从 而遭受不好的名声。除此之外，那就没有其他什么不妥了。我不敢用正式的 婚礼把她归于你，是因为喜欢她的缘故。公子这次解衣受辱，是寡人的罪过。 如何处置她，完全听凭公子的意见。”    重耳想推辞不要，司空季子说：“同姓同德的才是兄弟。黄帝的儿子有 二十五人，其中同姓同德的只有二个人罢了，只有青阳与夷鼓都姓己。青阳 是方雷氏的外甥，夷鼓是彤鱼氏的外甥。其他同父所生而异姓的，四个母亲 的儿子分别为十二个姓氏。凡是黄帝的儿子，有二十五宗。其中得姓的有十 四人，分为十二姓，那就是姬、酉、祁、己、滕、箴、任、荀、僖、姞、儇 和依。只有青阳与苍林氏的道德及得上黄帝，因此都姓姬。德行相同竟这样 难。以前少典娶了有氏，生了黄帝和炎帝。黄帝依姬水而成长，炎帝依姜 水而成长，长大以后两人的德行不同，因此黄帝姓姬，炎帝姓姜，两帝动用 武力互相残杀，就是因为德行不同的缘故。姓不同德行就不同，德行不同就 不同类。不同类虽然关系接近，男女可以嫁娶成婚，为的是生育儿女。姓相 同德行就相同，德行相同心就相同，心相同志向就相同。志向相同虽然关系 远，男女不可嫁娶成婚，是怕亵渎了恭敬之情。亵渎就会产生怨恨，怨恨就 会产生灾祸，灾祸产生就会消灭同姓。因此娶妻要避开同姓，是害怕祸乱灾 难。因此德行不同可以合姓成婚，德行相同可以以义结合。以义结合可以生 利，利又可以使同姓相厚。姓和利相互联续，相成而不离散，就能保持稳固， 守住土地和住房。现在你和子圉的关系，如同道路上的陌生人那样，取他所 抛弃的人，以成就返国的大事，不是也可以吗？”    公子重耳对子犯说：“你看如何？”子犯回答说：“你将要夺取他的国 家，娶他的妻子又有什么呢，只管听从秦的命令吧。”重耳又问赵衰：“你 看如何？”赵衰回答说：“礼书上说：‘将要向别人请求，一定要先接受别 人的请求。想要别人爱自己，一定要先爱别人。想要别人听从自己，一定要 先听从别人。对别人没有恩德，却想有求于人，这是罪过。’现在你要跟秦 国联姻以服从他们，接受他们的好意以与他们相亲爱，听从他们以使他们对 你施恩德。只怕不能这样，又有什么可怀疑的呢？”于是重耳就向秦国纳聘 礼，缔结婚约，并且亲自迎怀嬴成亲。 

  秦伯享重耳以国君之礼     

  〔原文〕  他日，秦伯将享公子，公子使子犯从。子犯曰：“吾不如衰之文也①， 请使衰从。”乃使子余从。秦伯享公子如享国君之礼，子余相如宾。卒事， 秦伯谓其大夫曰：“为礼而不终，耻也。中不胜貌，耻也。华而不实，耻也。 不度而施，耻也。施而不济，耻也。耻门不闭，不可以封。非此，用师则无 所矣。二三子敬乎！”    明日宴，秦伯赋《采菽》②，子余使公子降拜。秦伯降辞。子余曰：“君 以天子之命服命重耳③，重耳敢有安志，敢不降拜？”成拜卒登，子余使公 子赋《黍苗》④。子余曰：“重耳之仰君也，若黍苗之仰阴雨也。若君实庇 ■膏泽之，使能成嘉谷，荐在宗庙，君之力也。君若昭先君之荣，东行济河 ⑤，整师以复强周室，重耳之望也。重耳若获集德而归载，使主晋民，成封 国，其何实不从。君若恣志以用重耳，四方诸侯，其谁不惕惕以从命！”秦 伯叹曰：“是子将有焉，岂专在寡人乎！”秦伯赋《鸠飞》⑥，公子赋《河 水》⑦。秦伯赋《六月》⑧子余使公子降拜。秦伯降辞。子余曰：“君称所 以佐天子匡王国者以命重耳，重耳敢有惰心，敢不从德？”     

  〔注释〕    ①衰：赵衰，字子余。② 《采菽》：指《诗经&#8226;小雅&#8226;采菽》，是周天子赐诸侯命服时奏的乐 歌。③命服：古代不同爵位等级者所穿的不同礼服，此指相应的身分待遇。④ 《黍苗》：指《诗经&#8226;小 雅&#8226;黍苗》。⑤河：黄河。⑥《鸠飞》：指《诗经&#8226;小雅&#8226;小宛》之首章。⑦《河水》：“河”为“沔” 之误，指《诗经&#8226;小雅&#8226;沔水》。⑧《六月》：指《诗经&#8226;小雅&#8226;六月》。    

  〔译文〕    有一天，秦穆公将设宴款待公子重耳，重耳叫子犯随从。子犯说：“我 不如赵衰那样善于辞令，请让赵衰跟您同去吧。”于是，重耳便叫赵衰随从 前往。秦穆公用款待国君的礼节来招待重耳，赵衰做宾相，完全按照宾礼进 行。宴会结束后，秦穆公对大夫们说：“举行礼仪而不能够善始善终，是耻 辱。内在的思想感情和外貌不一致，是耻辱。形式华丽而没有实际内容，是 耻辱。不估量自己的能力而施恩德，是耻辱。施德于人而不能助人成功，是 耻辱。不关闭这些羞耻之门，不足以立国。不这样，对外用兵就会一无所成。 你们在这方面必须恭敬谨慎从事啊！”    在第二天举行的宴会上，秦穆公朗诵了《采菽》这首诗，赵衰让重耳下 堂拜谢。秦穆公也下堂辞谢。赵衰说：“国君用天子接待诸侯的待遇来接待 重耳，重耳怎敢有苟安的想法，又怎敢不下堂拜谢呢？”拜谢完毕后又登堂， 赵衰让公子朗诵 《黍苗》这首诗。赵衰说：“重耳仰望国君，就像久旱的黍 苗仰望上天下雨一样。如果承蒙国君庇护滋润，使他能成长为嘉谷，奉献给 宗庙，那是依靠国君的力量啊。国君如果能发扬光大先君襄公的荣耀，东渡 黄河，整顿军队使周王室再度强大起来，这是重耳所盼望的。重耳如果能得 到国君的这些恩惠而归祀宗庙，成为晋国百姓的君主，得到封国，那他一定 是会相从的。国君如果能放心大胆地任用重耳，四方的诸侯，谁还敢不小心 翼翼地听从您的命令呢？”秦穆公叹息道：“这个人将会获得这些，哪里是 单靠我呢！”秦穆公朗诵了《鸠飞》这首诗，重耳也朗诵了《沔水》这首诗。 秦穆公又朗诵《六月》这首诗，赵衰让公子重耳下堂拜谢。秦穆公也下堂辞 谢。赵衰说：“国君把辅助周天子、匡正诸侯国的使命交付给重耳，重耳怎 敢有怠惰之心，怎敢不遵从有德者的命令呢？” 


  秦伯纳重耳于晋    

  〔原文〕    十月①，惠公卒②。十二月，秦伯纳公子。及河，子犯授公子载璧③， 曰：“臣从君还轸，巡于天下，怨其多矣！臣犹知之，而况君乎？不忍其死， 请由此亡。”公子曰：“所不与舅氏同心者，有如河水。”沈璧以质。    董因迎公于河④，公问焉，曰：“吾其济乎？”对曰：“岁在大梁⑤， 将集天行。元年始受⑥，实沈之星也⑦。实沈之墟，晋人是居。所以兴也。 今君当之，无不济矣。君之行也，岁在大火。大火，阏伯之星也，是谓大辰 ⑧辰以成善，后稷⑨是相，唐叔以封。瞽史记曰：嗣续其祖，如谷之滋。必 有晋国。臣筮之，得《泰》之八⑩。曰：是谓天地配亨，小往大来，今及之 矣，何不济之有？且以辰出而以参入(11)，皆晋祥也，而天之大纪也。济且 秉成，必霸诸侯。子孙赖之，君无惧矣。”    公子济河，召令狐、臼衰、桑泉(12)，皆降。晋人惧，怀公奔高梁(13)。 吕甥、冀芮帅师(14)，甲午，军于庐柳(15)。秦伯使公子絷如师(16)，师退， 次于郇(17)。辛丑，狐偃及秦、晋大夫盟于郇。壬寅，公入于晋师。甲辰， 秦伯还。丙午，入于曲沃(18)。丁未，入绛(19)，即位于武宫(20)，戊申， 刺怀公于高梁。     

  〔注释〕    ①十月：这年是前637年。②惠公：晋惠公。③载璧：祭祀用的璧。④董因：晋国大夫。 ⑤大梁：十二星次之一。⑥元年：指晋文公即位的第一年。⑦实沈：十二星次之一。又，实沉传说是 高辛氏的季子。墟，指实沈所居的故地。⑧大辰：即大火星。⑨后稷：传说中古代周族的始祖，名弃。 ⑩ 《泰》：六十四卦之一，乾下坤上。(11)辰：辰星，即水星。参：参星。(12)令狐：晋邑名，在今 山西临猗西。臼衰：晋邑名，在今山西解县西北。桑泉：晋邑名，在今山西临晋东北。(13)高梁：晋 邑名，在今山西临汾东北。(14)吕甥：晋国大夫，名饴甥，封于阴，故又称阴饴甥。冀芮：即郤芮， 晋国大夫，封于冀，故又称冀芮。(15)庐柳：晋邑名，在今山西临猗北。(16)公子絷：秦国大夫。(17) 郇：晋邑名，在今山西临猗西南。(18)曲沃：晋邑名，在今山西闻喜东北。(19)绛：晋国都城，在今 山西翼城东。(20)武宫：重耳祖父晋武公庙。     

  〔译文〕    十月，晋惠公死。十二月，秦穆公把公子重耳送回晋国。到了黄河边上， 子犯把祭祀用的璧交给重耳，说：“我跟随您乘车周转，在天下巡行，臣的 罪过已经太多了。我自己尚且知道，何况您呢？我不忍心因此而死，请公子 就此允许臣离开吧。”重耳说：“假如我不跟舅舅同心同德，我愿以黄河水 赌咒为誓！”说着就把那块璧扔进了黄河里，来表明自己的诚信。    董因在黄河边上迎接重耳，重耳问道：“我这次回来能成功吗？”董因 回答说：“现在太岁星出现在大梁区域，这象征您将要成就大事。您即位的 第一年，是在实沈星的位置。实沈的故城，正是晋人居住的地方。晋国因此 才兴盛起来的。如今正好应合在您身上，没有不成功的。您出逃的时候，岁 星在大火星的位置。大火星，就是阏伯星，也称为大辰星。辰星代表农事吉 祥，周的祖先后稷据此以成就农事，晋的始祖唐叔也是岁星在辰的那年受封 的。瞽史的记载说：子孙后代继承先祖，如同谷物蕃育滋长。因此必定能得 到晋国。我占筮，得到《泰》卦阴爻的数字是八。说：这是指天地亨通，小 的去大的来。现在到时候了，怎么会不成功呢？而且您是岁星在辰时出走 的，又于岁星在参时回国，这些都是晋国吉祥的征兆，是上天大的历数。成 功稳握在手，必定能称霸诸侯。子孙后代都仰赖它，您不必害怕。    重耳渡过了黄河，召集令狐、臼衰、桑泉三个地方的长官，他们都投降 了。晋国人感到害怕，晋怀公逃亡到了高梁。吕甥、冀芮率领着军队，甲午 那天，驻扎在庐柳。秦穆公派公子絷到晋军去交涉，结果晋军退走，驻扎在 郇城。辛丑日，狐偃与秦、晋两国的大夫在郇城会盟订约。壬寅那天，重耳 到达晋军中。甲辰日，秦穆公返回秦国。丙午日，重耳进入曲沃。丁未日， 进入首都绛城，在晋武公庙即位。戊申日，在高梁刺杀了晋怀公。 

  寺人勃鞮求见文公     

  〔原文〕    初，献公使寺人勃鞮伐公于蒲城①，文公逾垣，勃鞮斩其袪。及入，勃 鞮求见，公辞焉，曰：“骊姬之谗，尔射余于屏内，困余于蒲城，斩余衣袪。 又为惠公从余于渭滨②，命曰三日，若宿而至。若干二命，以求杀余。余于 伯楚屡困③，何旧怨也？退而思之，异日见我。”对曰：“吾以君为已知之 矣，故入；犹未知之也，又将出矣。事君不贰是谓臣，好恶不易是谓君。君 君臣臣，是谓明训。明训能终，民之主也。二君之世，蒲人、狄人，余何有 焉？除君之恶，唯力所及，何贰之有？今君即位，其无蒲、狄乎？伊尹放太 甲而卒以为明王④，管仲贼桓公而卒以为侯伯⑤。乾时之役⑥，申孙之矢集 于桓钩⑦，钩近于袪，而无怨言，佐相以终，克成令名。今君之德宇，何不 宽裕也？恶其所好，其能久矣？君实不能明训，而弃民主。余，罪戾之人也， 又何患焉？且不见我，君其无悔乎！”    于是吕甥、冀芮畏偪，悔纳文公，谋作乱，将以己丑焚公宫，公出救火 而遂杀之。伯楚知之，故求见公。公遽出见之，曰：“岂不如女言，然是吾 恶心也，吾请去之。”伯楚以吕、郤之谋告公⑧。公惧，乘驲自下⑨，脱会 秦伯于王城⑩，告之乱故。及己丑，公宫火，二子求公不获，遂如河上，秦 伯诱而杀之。     

  〔注释〕    ①献公：晋献公。寺人：宫内的侍卫小臣，即后世的宦官。勃鞮：又称寺人披。蒲城：晋邑名， 在今山西隰县西北。②惠公：晋惠公。渭：渭水，位于陕西中部。③伯楚：勃鞮的字。④伊尹：商初 大臣。太甲：商代国王，商汤的孙子。即位后不理国政，被伊尹放逐。三年后太甲悔过，又被接回复 位。⑤桓公：齐桓公。此句指管仲曾为公子纠射中公子小白即后来的齐桓公衣带钩的事。⑥乾时：齐 地名，在今山东临淄西南。乾时之役指公子纠和公子小白为争夺君位在乾时的战役。⑦申孙：一种箭 的名称。⑧吕、郤：吕甥和郤芮。⑨驲：古代驿站的专用车。⑩秦伯：指秦穆公。王城：秦邑名，在 今陕西大荔东。     

  〔译文〕    起先，晋献公派寺人勃鞮到蒲城去行刺公子重耳，重耳跳墙逃走，被勃 鞮砍断了他的衣袖。到重耳返国即位，勃鞮来求见，晋文公拒绝接见他，说：  “以前骊姬进谗言陷害我的时候，你在屏门内向我射箭，还到蒲城围困我， 砍断了我的衣袖。又为晋惠公追踪我到渭水岸边来谋杀我，惠公命令你三天 到达，可是你隔一夜就来了。你二次受献公、惠公的命令，想要杀我。我屡 次遭到你的逼迫，我和你又有什么旧怨呢？你回去好好想想，改日再来见 我。”勃鞮回答说：“我以为您已经懂得君臣之道，因此才返回晋国，原来 您到现在还不懂得，那么又将出走了。事奉君主忠心不二，才是人臣；不因 私人好恶而改变态度，才算君主。君要像君，臣要像臣，这是历来明确的教 诲。能始终守住这一教诲，才可成为百姓的君主。在献公、惠公的时候，你 只是蒲人和狄人，跟我有什么关系呢？铲除国君所痛恨的人，尽全力去完 成，怎么能说是怀有二心呢？如今君主即位以后，难道说就没有蒲人、狄人 了吗？商代的伊尹流放了太甲，终于让他成为贤明的君王。齐国的管仲射伤 过齐桓公，最终使桓公称霸于诸侯。在乾时战役中，管仲用申孙之箭射中了 桓公的衣带钩，衣带钩比衣袖口更接近要害，而桓公却没有怨言，任他为国 相，一直到死，终于成就美名。如今您的德量气度，为什么不能宽大些呢？ 憎恶您应该喜爱的忠臣，您的君位还能保持长久吗？您实在是不能恪守住前 人的教诲，抛弃了做君主的道理。我只是一个有罪的阉人，又有什么可担心 的呢？您不接见我的话，难道就不会后悔吗！”    这时吕甥、冀芮害怕受到文公的迫害，后悔当初接纳文公，因此阴谋作 乱，打算在己丑那天焚烧文公的宫殿，乘文公出来救火的时候加以杀害。勃 鞮知道这一阴谋，因此来求见晋文公。文公马上出来接见，说：“难道不是 像你所说的那样么，但确实是因我怨恨在心，我请从此改过。”勃鞮就将吕 甥、冀芮的阴谋告诉了文公。文公很害怕，乘着驿车走小道，脱身跑到王城 会见了秦穆公，告诉了穆公吕、冀作乱的阴谋。等到己丑那天，文公的宫殿 果然起火，吕甥、冀芮两人没有捉到文公，于是跑到黄河边上，秦穆公把他 们诱骗来杀了。 


  文公修内政纳襄王     

  〔原文〕    元年春①，公及夫人嬴氏至自王城②。秦伯纳卫三千人，实纪纲之仆。 公属百官，赋职任功。弃责薄敛，施舍分寡。救乏振滞，匡困资无。轻关易 道，通商宽农。懋穑劝分，省用足财。利器明德，以厚民性。举善援能，官 方定物，正名育类。昭旧族，爱亲戚，明贤良，尊贵宠，赏功劳，事耈老， 礼宾旅，友故旧。胥、籍、狐、箕、栾、郤、柏、先、羊舌、董、韩，实掌 近官。诸姬之良，掌其中官。异姓之能，掌其远官。公食贡③，大夫食邑， 士食田，庶人食力，工商食官，皂隶食职④，官宰食加⑤。政平民阜，财用 不匮。    冬，襄王避昭叔之难⑥，居于郑地汜⑦。使来告难，亦使告于秦。子犯 曰：“民亲而未知义也，君盍纳王以教之义。若不纳，秦将纳之，则失周矣， 何以求诸侯？不能修身而又不能宗人，人将焉依？继文之业⑧，定武之功 ⑨，启土安疆，于此乎在矣，君其务之。”公说，乃行赂于革中之戎与丽土 之狄⑩，以启东道。     

  〔注释〕    ①元年：晋文公在位第一年，即前636年。②嬴氏：即晋文公夫人文嬴。③贡：贡赋。④ 皂隶：奴隶。⑤官宰：家臣。加：大夫的加田。⑥襄王：周襄王。昭叔：周襄王的弟弟太叔带，曾封 为甘昭公，故称昭叔。昭叔之难指昭叔和周襄王的王后狄隗私通，襄王废狄后隗氏，狄人攻打周，襄 王逃到郑国避难。⑦汜：郑邑名，在今河南襄城南。⑧文：指晋文侯。⑨武：指晋武公。⑩革中之戎： 指晋国东边的一个少数民族邦国。丽土之狄：也是晋国东边的一个少数民族邦国。     

  〔译文〕    晋文公元年春天，文公和夫人嬴氏从王城前来，秦穆公派卫士三千人护 送，都是得力的仆从。文公会见百官，授与官职，任用功臣。废除旧的债务， 减免赋税，布施恩惠，舍弃禁令，分财给寡少的人，救济贫困，起用有才德 而长期没升迁的人，资助没有财产的人。减轻关税，修治道路，便利通商， 宽免农民的劳役。鼓励发展农业，提倡互相帮助，节省费用来使资财充足。 利器便民，宣扬德教，以培养百姓的纯朴德性。推举贤良，任用有才能的人， 制定官员规章，按法办事，确立名分，培育美德。昭显有功勋的旧族，惠爱 亲戚，荣耀贤良，尊宠贵臣，奖赏有功劳的人，敬事老人，礼待宾客，亲近 旧日的友人。胥、籍、狐、箕、栾、郤、桓、先、羊舌、董、韩等十一族， 都担任朝廷近官。姬姓中贤良的人，担任朝廷内务官。异姓中有才能的人， 担任边远地方的官。王公享用贡赋，大夫收取采邑的租税，士受禄田，一般 平民自食其力，工商之官领受官廪，皂隶按其职务领取口粮，家臣的食用取 自大夫的加田。于是政治清明，民生丰安，财用充足。 冬天，周襄王为躲避昭叔之难，住到郑国的汜地，派人到晋国告急，又 派人到秦国求援。子犯说：“百姓亲近君王，但还不知道道义，您何不送周 襄王回国，以此来教导百姓懂得道义呢？如果您不送，秦国就会送襄王回 国，那就会失去事奉周天子的机会，还凭什么来求得诸侯盟主的地位呢？如 果不能修养品德，又不能尊奉周天子，别人怎么会依附呢？继承晋文侯的业 绩，建立晋武公的功德，开拓国土，安定疆界，就在于这次了，请您努力做 好这件事。”文公听了很高兴，于是就送钱财给革中之戎和丽土之狄，打开 东进的道路。 


  文公救宋败楚于城濮     

  〔原文〕    文公立四年，楚成王伐宋①，公率齐、秦伐曹、卫以救宋。宋人使门尹 班告急于晋②，公告大夫曰：“宋人告急，舍之则宋绝，告楚则不许我。我 欲击楚，齐、秦不欲，其若之何？”先轸曰③：“不若使齐、秦主楚怨。” 公曰：“可乎？”先轸曰：“使宋舍我而赂齐、秦，藉之告楚，我分曹、卫 之地以赐宋人。楚爱曹、卫，必不许齐、秦。齐、秦不得其请，必属怨焉， 然后用之，蔑不欲矣。”公说，是故以曹田、卫田赐宋人。    令尹子玉使宛春来告曰④：“请复卫侯而封曹，臣亦释宋之围。”舅犯 愠曰：“子玉无礼哉！君取一，臣取二，必击之。”先轸曰：“子与之。我 不许曹、卫之请，是不许释宋也。宋众无乃强乎！是楚一言而有三施，子一 言而有三怨。怨已多矣，难以击人。不若私许复曹、卫以携之，执宛春以怒 楚，既战而后图之。”公说，是故拘宛春于卫。    子玉释宋围，从晋师。楚既陈，晋师退舍，军吏请曰：“以君避臣，辱 也。且楚师老矣，必败。何故退？”子犯曰：“二三子忘在楚乎？偃也闻之： 战斗，直为壮，曲为老。未报楚惠而抗宋，我曲楚直，其众莫不生气，不可 谓老。若我以君避臣，而不去，彼亦曲矣。”退三舍避楚。楚众欲止，子玉 不肯，至于城濮⑤，果战，楚众大败。君子曰：“善以德劝。”     

  〔注释〕    ①楚成王：楚国国君，名熊頵，前671至前626年在位。②门尹班：宋国大夫。③先轸： 晋国的中军主将，因封于原，故又称原轸。④令尹：官名，楚国所设置的最高官职，掌军政大权。子 玉：楚国的令尹，名成得臣，子玉是他的字。宛春：楚国大夫。⑤城濮：卫地名，在今山东甄城西南。 一说在今河南开封县陈留附近。     

  〔译文〕    晋文公即位第四年，楚成王出兵攻打宋国。文公率领齐、秦两国的军队 征伐曹、卫两国，以解救宋都之围。宋国派门尹班到晋国告急，晋文公对大 夫们说：“宋国来告急，如果丢下宋国不管，那么宋国就会与我国断交。如 果请求楚国退兵解围，楚国也不会答应。我想攻打楚国，齐、秦两国又不愿 意，你们看怎么办？”先轸说：“不如让齐、秦两国都去怨恨楚国。”文公 说：“那行吗？”先轸回答说：“让宋国舍弃我国，而去向齐国和秦国送财 物，通过齐、秦去请求楚国退兵。我国将获得的曹、卫二国土地赐给宋国。 楚国喜欢曹国和卫国，必定不答应齐国和秦国的请求。齐、秦两国请求不成， 必然因此而怨恨楚国，然后我国再叫齐、秦两国参战，两国就不会不愿意 了。”晋文公听了很高兴，因此将曹、卫两国的田地赐给了宋国。   楚国的令尹子玉派宛春来传话，说：“请你们恢复卫侯的君位，把土地 退还曹国，我们也解除对宋国的包围。”子犯发怒说：“子玉真无礼啊！晋 君只得到一项好处，而子玉却得到两项好处，一定要攻打他。”先轸说：“你 应该允许他的请求。我们不答应曹、卫两国的请求，等于不允许解除对宋国 的包围，宋国投降了楚国，楚国的兵力不是更强大了吗？这样，楚国一句话 对三个国家施了恩，而我们一句话却招了三个国家的怨。怨恨已经多了，战 争难以打下去。不如私下允许恢复曹、卫两国，以离间他们，然后逮捕宛春 来激怒楚国，等战争打起来之后再作打算。”晋文公很高兴，于是把宛春囚 禁在卫国。    子玉解除了对宋国的包围，转而追逐晋军。楚军摆开战阵之后，晋文公 下令退却三十里，军吏请求说：“作为国君却避开敌国的臣子，是一种耻辱。 而且楚军已经疲劳，必然战败，我军为什么要撤退呢？”子犯说：“你们都 忘记了以前晋文公在流亡楚国时所作的诺言了吗？我狐偃听说过，用兵作 战，理直才会气壮，理曲士气就会低落。我们尚未报答以前楚国对晋文公的 恩惠，而来救宋国，这是我方理曲而楚国理直，楚军士气就旺盛，不可认为 他们已经疲劳不堪。如果我方做到以国君避开臣子，而楚军还不撤退，那对 方也就理曲了。”于是晋军就撤退九十里，避开楚军。楚军将士都主张停止 战事，子玉不肯。到了城濮，果然发生了战争，结果楚军被打得大败。君子 评论说：“这是善于以德义来进行勉励。” 

 卷十三 晋语七

  悼公即位     

  〔原文〕    二月乙酉，公即位。使吕宣子将下军①，曰：“邲之役，吕锜佐智庄子 于上军②，获楚公子谷臣与连尹襄老③，以免子羽④。鄢之役，亲射楚王而 败楚师，以定晋国而无后，其子孙不可不崇也。”使彘恭子将新军，曰：“武 子之季、文子之母弟也⑤。武子宣法以定晋国，至于今是用。文子勤身以定 诸侯，至于今是赖。夫二子之德，其可忘乎！”故以彘季屏其宗⑥。使令狐 文子佐之⑦，曰：“昔克潞之役⑧，秦来图败晋功，魏颗以其身却退秦师于 辅氏⑨，亲止杜回⑩，其勋铭于景钟(11)。至于今不育，其子不可不兴也。”    君知士贞子之帅志博闻而宣惠于教也(12)，使为太傅(13)。知右行辛之 能以数宣物定功也(14)，使为元司空(15)。知栾纠之能御以和于政也(16)， 使为戎御。知荀宾之有力而不暴也(17)，使为戎右。    栾伯请公族大夫(18)，公曰：“荀家惇惠(19)，荀会文敏(20)，黡也果 敢(21)，无忌镇静(22)，使兹四人者为之。夫膏粱之性难正也，故使惇惠者 教之，使文敏者导之，使果敢者谂之，使镇静者修之。惇惠者教之，则遍而 不倦；文敏者导之，则婉而入；果敢者谂之，则过不隐；镇静者修之，则壹。” 使兹四人者为公族大夫。    公知祁奚之果而不淫也(23)，使为元尉(24)。知羊舌职之聪敏肃给也 (25)，使佐之。知魏绛之勇而不乱也(26)，使为元司马(27)。知张老之智而 不诈也(28)，使为元候(29)。知铎遏寇之恭敬而信强也(30)，使为舆尉(31)。 知籍偃之惇帅旧职而恭给也(32)，使为舆司马(33)。知程郑端而不淫(34)， 且好谏而不隐也，使为赞仆(35)。     

  〔注释〕    ①吕宣子：吕相，宣是他的谥号。②吕锜：吕相的父亲。智庄子：即荀首，晋国下军大夫， 食邑在智。③谷臣：楚庄王的儿子。连尹：官名。春秋时楚国主射官。襄老：楚臣。④子羽：智庄子 的儿子，名智，子羽是他的字。在邲之战时，子羽被楚军俘虏，晋军也俘获了楚公子谷臣，射死了 连尹襄老，后晋国以谷臣和襄老的尸体作为交换，换回子羽。⑤武子：范武子，名士会，士鲂的父亲。 文子：范文子，名士燮，士鲂的哥哥。⑥彘季：即彘恭子，因他是士会的小儿子，故又称彘季。⑦令 狐：晋地名，在今山西临猗西。文子：魏颗的儿子魏颉。因食邑在令狐，文子是他的谥号，故称令狐 文子。⑧潞：邻近晋国的狄族邦国名。⑨魏颗：令狐文子的父亲。辅氏：晋地名在今陕西大荔东。⑩ 杜回：秦国的大力士。(11)景钟：景公钟。(12)士贞子：即士渥浊，士穆子的儿子。(13)太傅：官名。 辅导王子的官。(14)右行辛：贾辛，晋国大夫。(15)司空：官名。负责掌管工程建筑等。(16)栾纠： 即弁纠，晋国大夫。(17)荀宾：晋国大夫。(18)公族大夫：官名，掌管教育公族与卿的子弟。(19)荀 家：晋国大夫。(20)荀会：荀家的族人。(21)黡：栾书的儿子栾桓子。(22)无忌：韩厥的儿子公族穆 子。(23)祁奚：晋国大夫，字黄羊。(24)元尉：中军尉。(25)羊舌职：晋国大夫。(26)魏绛：魏颗的 弟弟，晋国大夫。(27)元司马：中军司马。(28)张老：即张孟，晋国大夫。(29)元候：中军负责侦探 谍报的官。(30)铎遏寇：晋国大夫。(31)舆尉：上军尉。(32)籍偃：即籍游，晋国大夫。(33)舆司马： 上军司马。(34)程郑：晋国大夫。(35)赞仆：官名，乘马御。     

  〔译文〕    二月乙酉那天，晋悼公即位。任命吕宣子为下军元帅，说：“在邲之战 中，吕锜在上军辅佐智庄子，俘获了楚国公子谷臣与连尹襄老，才使子羽免 难归国。在鄢陵之战中，吕锜亲自射中了楚恭王的眼睛，打败了楚军，安定 了晋国，而他的后代却没有当大官的，他的子孙不能不提拔。”任命彘恭子 为新军元帅，说：“他是范武子的小儿子，范文子的同母兄弟。范武子申明 法令，安定了晋国，直到今天还在用他的法令。范文子劳苦身子，平定了诸 侯，直到今天还仰赖他的功劳。这两个人的功德，难道可以忘记吗？”因此 让彘季卫护他的宗族。任命令狐文子为新军元帅，说：“在以前战胜潞国的 战役中，秦国曾图谋打败晋国，魏颗亲自在辅氏击退了秦军，俘虏了杜回， 他的功勋铭刻在景公钟上。直到今天后代还没得到举荐，他的儿子不能不起 用。”    悼公知道士贞子专心致志，博学多闻，而且致力于教育，让他任太傅。 知道右行辛擅长计算，明白物理而成就功业，让他任司空。知道栾纠善于驾 车来配合军政，让他任国君战车的御者。知道荀宾力气大而不暴虐，让他任 车右。    栾伯请求委任公族大夫，悼公说：“荀家朴实宽厚，荀会好学聪明，栾 黡果敢决断，无忌沉着镇定，让这四个人当公族大夫。那些富家子弟生性骄 横难以矫正，所以让朴实宽厚的人教育他们，让好学聪明的人辅导他们，让 果敢决断的人告戒他们，让沉着镇定的人修正他们。由朴实宽厚的人教育他 们，就会变得虑事周全而不懈怠；由好学聪明的人辅导他们，就会变得柔顺 而明事理；由果敢决断的人告戒他们，就会知道过失而不隐瞒；由沉着镇定 的人修正他们，就会变得稳重专一。”于是让这四个人任公族大夫。    悼公知道祁奚果断而不过度，让他任中军尉。知道羊舌职聪明敏捷，让 他辅佐祁奚。知道魏绛勇敢而不乱纪，让他任中军司马。知道张老智慧而不 欺诈，让他任中军的候正。知道铎遏寇恭敬而诚实坚强，让他任上军尉。知 道籍偃忠于职守而恭顺有礼，让他任上军司马。知道程郑端庄不邪，而且敢 于进谏，毫不隐瞒，让他任赞仆。 

  叔向与子朱不心竞而力争     

  〔原文〕    秦景公使其弟鍼来求成①，叔向命召行人子员②。行人子朱曰③“朱也 在此。”叔向曰：“召子员。”子朱曰：“朱也当御。”叔向曰：“肸也欲 子员之对客也④。”子朱怒曰：“皆君之臣也，班爵同，何以黜朱也？”抚 剑就之。叔向曰：“秦、晋不和久矣，今日之事幸而集，子孙飨之。不集， 三军之士暴骨。夫子员导宾主之言无私，子常易之。奸以事君者，吾所能御 也。”拂衣从之，人救之。平公闻之曰⑤：“晋其庶乎！吾臣之所争者大。” 师旷侍，曰：“公室惧卑，其臣不心竞而力争。”     

  〔注释〕    ①秦景公：秦国国君，据 《秦本纪》集解引《世本》名后伯东，前576至前537年在位。 鍼：秦景公的弟弟。②行人：掌朝觐聘问的外交官。子员：晋国外交官。③子朱：晋国外交官。④肸： 羊舌肸，即叔向。⑤平公：晋平公。     

  〔译文〕    秦景公派他的弟弟鍼到晋国订立盟约，叔向命令把行人子员召来。行人 子朱说：“我子朱也在这里。”叔向仍说：“把子员召来。”子朱说：“我 子朱是当班值日的。”叔向说：“我想叫子员来应接宾客。”子朱发怒说：  “我和子员都是君王的臣子，官爵职位都相同，为什么要贬斥我呢？”说完 就拿着剑挺身向前。叔向说：“秦、晋两国邦交不和已经很久了，今天的事 情幸而能够成功，子子孙孙都享其福，不成功的话，三军将士将暴骨沙场。 子员传答宾主两国的话没有私心，而你却常常改变原意。一个用奸诈之术来 事奉国君的人，我是能加以抵御的。”说着提起衣襟就上前搏斗，人们把他 们拉开了。平公听说这件事后，说：“晋国应该要大治了吧！我的臣下所争 论的都是国家大事。”师旷在一旁侍候，说：“公室的地位恐怕要衰落了， 因为这两位大臣不是斗智而是斗力。” 


  秦后子谓赵孟将死     

  〔原文〕    秦后子来奔①，赵文子见之，问曰：“秦君道乎②？”对曰：“不识”。 文子曰：“公子辱于敝邑，必避不道也。”对曰：“有焉。”文子曰：“犹 可以久乎？”对曰：“鍼闻之，国无道而年谷和熟，鲜不五稔”。文子视日 曰：“朝夕不相及，谁能俟五！”文子出，后子谓其徒曰：“赵孟将死矣③！ 夫君子宽惠以恤后，犹恐不济。今赵孟相晋国，以主诸侯之盟，思长世之德， 历远年之数，犹惧不终其身，今忨日而■岁，怠偷甚矣，非死逮之，必有大 咎。”冬，赵文子卒。     

  〔注释〕    ①秦后子：名鍼，秦景公的弟弟。鲁昭公元年 （前541）为避害出奔至晋国。②秦君：指秦景 公。③赵孟：即赵文子。     

  〔译文〕    秦后子出奔到晋国，赵文子见到他，问道：“秦国的国君有道吗？”后 子回答说：“不知道。”文子说：“公子屈尊来到敝地，一定是为了避开无 道之君吧！”后子回答：“有那么一回事。”文子说：“秦国还能维持多久 呢？”后子回答说：“我听说，国君无道而能五谷丰登的，至少可以维持五 年。”文子看着太阳的影子说：“早晨到不了晚上，谁还能等待五年呢！” 文子出去后，后子对他的随从说：“赵孟快要死了！君子宽和惠爱而忧念将 来，还恐怕不能成功。现在赵孟辅佐晋国，主持各国诸侯的会盟，思考如何 才能建立长久的功德，使它能经历长远的年代，还怕不能很好地度过一生； 如今他旷废时日，懈怠苟且够厉害了，如果不是死亡降临，必然有大难临 头。”到了冬天，赵文子便死了。 

  医和视平公疾     

  〔原文〕    平公有疾①，秦景公使医和视之②，出曰：“不可为也。是谓远男而近 女，惑以生蛊；非鬼非食，惑以丧志。良臣不生，天命不祐。若君不死，必 失诸侯。”赵文子闻之曰：“武从二三子以佐君为诸侯盟主③，于今八年矣， 内无苛慝，诸侯不二，子胡曰 ‘良臣不生，天命不祐’？”对曰：“自今之 谓。和闻之曰： ‘直不辅曲，明不规闇，拱木不生危，松柏不生埤。’吾子 不能谏惑，使至于生疾，又不自退而宠其政，八年之谓多矣，何以能久！” 文子曰：“医及国家乎？”对曰：“上医医国，其次疾人，固医官也。”文 子曰：“子称蛊，何实生之？”对曰：“蛊之慝，谷之飞实生之。物莫伏于 蛊，莫嘉于谷，谷兴蛊伏而章明者也。故食谷者，昼选男德以象谷明，宵静 女德以伏蛊慝，今君一之，是不飨谷而食蛊也，是不昭谷明而皿蛊也。夫文，  ‘虫’‘皿’为‘蛊’，吾是以云。”文子曰：“君其几何？”对曰：“若 诸侯服不过三年，不服不过十年，过是，晋之殃也。”是岁也，赵文子卒， 诸侯叛晋，十年，平公薨。     

  〔注释〕    ①平公：晋平公。②医和：秦国医生，名和。③武：赵文子，名武。    

  〔译文〕    晋平公生了病，秦景公派医和来给他诊断，医和出来后说：“病已经不 能治了。这叫做疏远男人而亲近女人，受了迷惑而生了蛊病。不是因为鬼神 作祟，也不是出于饮食不当，而是由于贪恋女色而丧失意志。良臣将要死去， 上天也不能保佑。如果国君不死，必然要失掉诸侯的拥护。”赵文子听说后， 说：“我随从诸位卿大夫辅佐国君成为诸侯的盟主，到如今已八年了，国内 没有暴乱邪恶，诸侯同心同德，你为什么说 ‘良臣将要死去，上天也不能保 佑’呢？”医和回答说：“我说的是自今以后的情况，我听说：‘正直的不 能辅佐邪曲的，明智的不能规谏昏暗的，大树不能长在又高又险的地方，松 柏不能生长在低洼潮湿的地方。’你不能谏诤君主贪恋女色，以至于使他生 了病，又不能自己引退，而以执政为荣，认为八年已够多了，这怎么能长久 呢！”文子问：“当医生的能医治国家吗？”医和回答说：“上等的医生能 够医治国家，次一等的只会医治病人，这本来就是医生的职守。”文子又问：  “你所说的蛊，是从那里生出来的呢？”医和回答说：“蛊伤害嘉谷，是从 谷子扬起的灰尘中生出来的。物体中没有不隐藏蛊的，也没有比谷子更好的 东西，谷气兴起，蛊就隐藏起来，谷子不霉烂生虫，人吃了就得益聪明。所 以吃谷子的人，白天选择有德的男子亲近，就好像因吃谷子而聪明起来，夜 晚与有德的女子一起休息而有节制，才能避免蛊惑。如今君王不分昼夜亲近 女人，这就如同不享用谷子而去吃蛊虫，就不会像吃谷的人那样聪明，而是 做了接受蛊的器皿。在文字中， ‘虫’和‘皿’二字合成‘蛊’字，因此我 才这么说。”文子说：“那平公还能活多久呢？”医和回答说：“如果诸侯 都服从，最多活上三年，诸侯不服，顶多不会超过十年，超过了这个限度， 就是晋国的灾难。”这一年，赵文子死了，诸侯都背叛了晋国，十年以后， 平公死去。 

  叔向均秦楚二公子之禄     

  〔原文〕    秦后子来仕，其车千乘。楚公子干来仕①，其车五乘。叔向为太傅，实 赋禄，韩宣子问二公子之禄焉②，对曰：“大国之卿，一旅之田③，上大夫， 一卒之田④。夫二公子者，上大夫也，皆一卒可也。”宣子曰：“秦公子富， 若之何其钧之？”对曰：“夫爵以建事，禄以食爵，德以赋之，功庸以称之， 若之何以富赋禄也！夫绛之富商⑤，韦藩木楗以过于朝⑥，唯其功庸少也， 而能金玉其车，文错其服，能行诸侯之贿，而无寻尺之禄，无大绩于民故也。 且秦、楚匹也，若之何其回于富也。”乃均其禄。     

  〔注释〕    ①公子干：楚恭王的庶子，名比，也称公子比，鲁昭公元年 （前541）楚公子围杀害楚王郏敖， 公子干出奔至晋国。②韩宣子：韩起，晋国的卿，宣子是他的谥号。③一旅之田：五百顷。五百人为 一旅。④一卒之田：一百顷。一百人称一卒。⑤绛：晋国都城，在今山西侯马市。⑥韦藩：用熟皮革 遮蔽的车子。木楗：韦昭注：“木檐也。”    

  〔译文〕    秦后子来晋国做官，随从的车子有一千辆。楚国的公子干来晋国做官， 随从的车子仅有五辆。叔向任太傅，掌管俸禄，韩宣子问起这二位公子俸禄 的情况，叔向回答说：“大国的卿，可以享受五百顷田赋的俸禄，上大夫可 以享受一百顷田赋的俸禄。两位公子都是上大夫，享受一百顷田赋的俸禄就 可以了。”宣子说：“秦公子富有，为什么两人都授与同等的俸禄？”叔向 回答说：“按照职务设立爵位，按爵位的高低享受俸禄，根据德行的高下给 予俸禄，使功德与俸禄相称，怎么能因为富有而给以厚禄呢？国都绛城的富 商，只能乘坐用皮革遮蔽木制的车子，来往于闹市，只因为他们没什么功劳， 然而凭他们的财富足以用黄金宝玉来装饰车子，穿上刺绣花纹的衣服，用丰 厚的礼物与诸侯交往，但这些人并不能得到半点的俸禄，就是因为他们对人 民没什么大的功劳。况且秦国、楚国是地位相等的国家，怎么能因为富有而 加以偏袒呢？”于是授与两位公子相同的俸禄。 


 卷十五 晋语

 卷十六 郑语


  平王之末秦晋齐楚代兴     

  〔原文〕    幽王八年而桓公为司徒①，九年而王室始骚，十一年而毙。及平王之末 ②，而秦、晋、齐、楚代兴，秦景、襄于是乎取周土③，晋文侯于是乎定天 子，齐庄、僖于是乎小伯④，楚蚠冒于是乎始启濮⑤。    

  〔注释〕    ①幽王八年：周幽王八年，前774年。桓公：郑桓公。②平王：周平王。③景：当作“庄”， 秦庄公，名其，前821至前778年在位。襄：秦襄公，名失传，前777至前766年在位。④庄：齐庄 公。僖：齐僖公，名禄父，前730至前698年在位。⑤蚠冒：楚国国君，名熊眴，前757至前741年 在位。     

  〔译文〕    周幽王八年，郑桓公任司徒，九年周王室开始扰乱不安，十一年周幽王 和郑桓公都死了。到了平王末年，秦国、晋国、齐国、楚国更相兴盛，秦庄 公、秦襄公在这时获取了周王室的土地，晋文侯在这时安定了周天子，齐庄 公、齐僖公在这时成为诸侯中小的霸主，楚王蚠冒在这时开辟了南蛮的濮 地。 
			

 卷十七 楚语上

  范无宇论国为大城未有利者     

  〔原文〕    灵王城陈、蔡、不羹①，使仆夫子晳问于范无宇②，曰：“吾不服诸夏 而独事晋何也，唯晋近我远也。今吾城三国，赋皆千乘，亦当晋矣。又加之 以楚，诸侯其来乎？”对曰：“其在志也，国为大城，未有利者。昔郑有京、 栎③，卫有蒲、戚④，宋有萧、蒙⑤，鲁有弁、费⑥，齐有渠丘⑦，晋有曲 沃，秦有徵、衙⑧。叔段以京患庄公⑨，郑几不克，栎人实使郑子不得其位 ⑩。卫蒲、戚实出献公(11)，宋萧、蒙实弑昭公(12)，鲁弁、费实弱襄公(13)， 齐渠丘实杀无知(14)，晋曲沃实纳齐师，秦徵、衙实难桓、景(15)，皆志于 诸侯，此其不利者也。     “且夫制城邑若体性焉，有首领股肱，至于手拇毛脉，大能掉小，故变 而不勤。地有高下，天有晦明，民有君臣，国有都鄙，古之制也。先王惧其 不帅，故制之以义，旌之以服，行之以礼，辩之以名，书之以文，道之以言。 既其失也，易物之由。夫边境者，国之尾也，譬之如牛马，处暑之既至(16)， ■之既多(17)，而不能掉其尾，臣亦惧之。不然，是三城也，岂不使诸侯 之心惕惕焉。”    子晳复命，王曰：“是知天咫，安知民则？是言诞也。”右尹子革侍(18)， 曰：“民，天之生也。知天，必知民矣。是其言可以惧哉！”三年，陈、蔡 及不羹人纳弃疾而弑灵王(19)。     

  〔注释〕    ①灵王：楚灵王。陈：楚地名，原为陈国，鲁昭公八年 （前534）被楚国灭后并入楚地。蔡： 楚地名，原为蔡国，鲁昭公十一年 （前531）被楚国灭后并入楚地。不羹：楚地名，原为不羹国，后 被楚国灭后并入楚地，有西、东二不羹，西不羹在今河南襄城东南，东不羹在今河南舞阳北。②仆夫 子晳：即仆晳父，楚国大夫。范无宇：即申无宇，楚国大夫。③京：郑邑名，郑庄公的弟弟共叔段的 封邑，在今河南荥阳东南。栎：郑邑名，郑庄公的儿子子元的封邑，在今河南禹县。④蒲：卫邑名， 卫国大夫宁殖的封邑，在今河南长垣。戚：卫邑名，卫国大夫孙林父的封邑，在今河南濮阳北。⑤萧、 蒙：宋邑名，公子鲍的封邑。萧在今安徽萧县，蒙在今河南商丘东北。⑥弁、费：鲁邑名，鲁国大夫 季氏的封邑。弁在今山东境内。费在今山东费县西南的费城。⑦渠丘：齐邑名，即葵丘，齐国大夫雍 廪的封邑，在今山东临淄西。⑧徵。衙：秦邑名，秦公子鍼的封邑。有说徵在今陕西澄城西南，衙在 今陕西白县，但仅可参考。⑨叔段：郑庄公的弟弟，名段，也称共叔段，庄公：郑庄公。⑩栎人：指 郑国大夫傅瑕。郑子：郑庄公的儿子，名子仪。鲁庄公十四年 （前680），郑厉公自栎地入侵郑国， 俘虏了郑国大夫傅瑕，与他结盟而赦免了他，后傅瑕杀了郑子，接纳郑厉公复位。(11)献公：卫献公。 指鲁襄公十四年（前559）蒲地的宁殖和戚地的孙林父驱逐了卫献公，献公逃亡到了晋国。(12)昭公： 宋昭公。指鲁文公十六年 （前611）宋昭公的哥哥公子鲍杀了昭公，自立为君。(13)襄公：鲁襄公， 指鲁襄公十一年 （前562）鲁卿季武子自作三军，削弱了鲁襄公的力量。(14)无知：公孙无知，齐襄 公的堂弟，指鲁庄公九年 （前685）齐国大夫雍廪杀了公孙无知。(15)桓、景：秦桓公和秦景公。指 秦桓公的儿子公子鍼受到桓公的宠爱，景公即位后，和景公如同二君并列。鲁昭公元年 （前541）公 子鍼逃亡到了晋国。(16)处暑：二十四节气之一。每年8月下旬太阳到达黄经150°开始，此后气温 逐渐下降。(17)■：牛虻，大的称，小的称■。(18)右尹：官名，楚国长官多称尹。子革：楚国 大夫，也称郑丹或然丹，郑国大夫子然的儿子。(19)弃疾：公子弃疾，楚恭王的儿子，楚灵王的弟弟， 名熊居，即楚平王，前528—前516年在位。     

  〔译文〕    楚灵王修筑陈国、蔡国、不羹的城墙，派子皙去询问范无宇，说：“我 不能使中原各国归附，它们只事奉晋国，是什么原因呢？只是因为晋国离它 们近而我国离它们远。现在我修筑三国的城墙，它们各出一千辆战车，也相 当于晋国了。再加上楚国的兵力，诸侯们该来归附了吧？”范无宇回答说：  “书籍上记载说，国家修筑大城，没有什么好处。以前郑国有京城、栎城， 卫国有蒲城、戚城，宋国有萧城、蒙城，鲁国有弁城、费城，齐国有渠丘城， 晋国有曲沃城，秦国有徵城、衙城。叔段因为京城而给郑庄公制造忧患，郑 国几乎不能战胜他，栎人傅瑕使郑子丢掉了君位。卫国蒲城、戚城的邑主驱 逐了卫献公，宋国萧城、蒙城的邑主杀害了宋昭公，鲁国弁城、费城的邑主 削弱了鲁襄公的势力，齐国渠丘的邑主杀了公孙无知，晋国曲沃的邑主被齐 军接纳而作乱，秦国徵城、衙城的邑主侵逼秦桓公和秦景公，这些在各诸侯 国都有记载，都是不利的例子。     “而且修筑城邑就像人的身体一样，有头和四肢，一直到手指、毛发和 血脉，大的部位能调动小的部位，所以行动起来并不劳累。地势有高有低， 天气有阴有晴，人分为君和臣，国家有国都和边邑，这是自古以来的制度。 先王恐怕有人不遵守，所以用德义来制约它，用服饰来彰显它，用礼仪来推 行它，用名号来分辨它，用文字来记载它，用语言来表述它。及至丧失了它， 就是因为改变了尊卑秩序的缘故。边境地区，是国家的尾部，譬如牛马，处 暑到了，牛虻聚得多了，就不能摆动它的尾巴了，我也怕国家这样。否则， 这三座城岂不能使诸侯的心感到害怕呢。”    子皙回报楚灵王，灵王说：“这人稍微懂得天道，哪里知道治民的法则 呢？这些话真是虚妄。”右尹子革在旁陪侍，说：“百姓是上天生的，懂得 天道，必然也懂得百姓。他的这些话应引起警惕啊！”过了三年，陈国、蔡 国和不羹的人接纳了弃疾，杀死了楚灵王。 

  

### 三十三年(僖公三十三年，前627年）

【经】三十有三年春王二月，秦人入滑。齐侯使国归父来聘。夏四月辛巳，
晋人及姜戎败秦师于殽。癸巳，葬晋文公。狄侵齐。公伐邾，取訾娄。秋，公子
遂帅师伐邾。晋人败狄于箕。冬十月，公如齐。十有二月，公至自齐。乙巳，公
薨于小寝。陨霜不杀草。李梅实。晋人、陈人、郑人伐许。
【传】三十三年春，秦师过周北门，左右免胄而下。超乘者三百乘。王孙满
尚幼，观之，言于王曰：“秦师轻而无礼，必败。轻则寡谋，无礼则脱。入险而
脱。又不能谋，能无败乎？”及滑，郑商人弦高将市于周，遇之。以乘韦先，牛
十二犒师，曰：“寡君闻吾子将步师出于敝邑，敢犒从者，不腆敝邑，为从者之
淹，居则具一日之积，行则备一夕之卫。”且使遽告于郑。郑穆公使视客馆，
则束载、厉兵、秣马矣。使皇武子辞焉，曰：“吾子淹久于敝邑，唯是脯资
饩牵竭矣。为吾子之将行也，郑之有原圃，犹秦之有具囿也。吾子取其麋鹿以闲
敝邑，若何？”杞子奔齐，逢孙、扬孙奔宋。孟明曰：“郑有备矣，不可冀也。
攻之不克，围之不继，吾其还也。”灭滑而还。
齐国庄子来聘，自郊劳至于赠贿，礼成而加之以敏。臧文仲言于公曰：“国
子为政，齐犹有礼，君其朝焉。臣闻之，服于有礼，社稷之卫也。”
晋原轸曰：“秦违蹇叔，而以贪勤民，天奉我也。奉不可失，敌不可纵。纵
敌患生，违天不祥。必伐秦师。”栾枝曰：“未报秦施而伐其师，其为死君乎？”
先轸曰：“秦不哀吾丧而伐吾同姓，秦则无礼，何施之为？吾闻之，一日纵敌，
数世之患也。谋及子孙，可谓死君乎？”遂发命，遽兴姜戎。子墨衰绖，梁弘御
戎，莱驹为右。
夏四月辛巳，败秦师于殽，获百里孟明视、西乞术、白乙丙以归，遂墨以葬
文公。晋于是始墨。
文嬴请三帅，曰：“彼实构吾二君，寡君若得而食之，不厌，君何辱讨焉！
使归就戮于秦，以逞寡君之志，若何？”公许之，先轸朝。问秦囚。公曰：“夫
人请之，吾舍之矣。”先轸怒曰：“武夫力而拘诸原，妇人暂而免诸国。堕军实
而长寇仇，亡无日矣。”不顾而唾。公使阳处父追之，及诸河，则在舟中矣。释
左骖，以公命赠孟明。孟明稽首曰：“君之惠，不以累臣衅鼓，使归就戮于秦，
寡君之以为戮，死且不朽。若从君惠而免之，三年将拜君赐。”
秦伯素服郊次，乡师而哭曰：“孤违蹇叔以辱二三子，孤之罪也。不替孟明，
孤之过也。大夫何罪？且吾不以一眚掩大德。”
狄侵齐，因晋丧也。
公伐邾，取訾娄，以报升陉之役。邾人不设备。秋，襄仲复伐邾。
狄伐晋，及箕。八月戊子，晋侯败狄于箕。郤缺获白狄子。先轸曰：“匹夫
逞志于君而无讨，敢不自讨乎？”免胄入狄师，死焉。狄人归其元，面如生。
初，臼季使过冀，见冀缺耨，其妻馌之。敬，相待如宾。与之归，言诸文
公曰：“敬，德之聚也。能敬必有德，德以治民，君请用之。臣闻之，出门如宾，
承事如祭，仁之则也。”公曰：“其父有罪，可乎？”对曰：“舜之罪也殛鲧，
其举也兴禹。管敬仲，桓之贼也，实相以济。《康诰》曰：‘父不慈，子不祗，
兄不友，弟不共，不相及也。’《诗》曰：‘采葑采菲，无以下体。’君取节焉
可也。”文公以为下军大夫。反自箕，襄公以三命命先且居将中军，以再命命先
茅之县赏胥臣曰：“举郤缺，子之功也。”以一命命郤缺为卿，复与之冀，亦未
有军行。

> 公曰：“嗟！我士，听无哗！予誓告汝群言之首。古人有言曰：‘民讫自若，是多盘。’责人斯无难，惟受责俾如流，是惟艰哉！我心之忧，日月逾迈，若弗云来。惟古之谋人，则曰未就予忌；惟今之谋人，姑将以为亲。虽则云然，尚猷询兹黄发，则罔所愆。” 番番良士，旅力既愆，我尚有之；仡仡勇夫，射御不违，我尚不欲。惟截截善谝言，俾君子易辞，我皇多有之！ 昧昧我思之，如有一介臣，断断猗无他技，其心休休焉，其如有容。人之有技，若己有之。人之彦圣，其心好之，不啻若自其口出。是能容之，以保我子孙黎民，亦职有利哉！人之有技，冒疾以恶之；人之彦圣而违之，俾不达是不能容，以不能保我子孙黎民，亦曰殆哉！ 邦之杌陧，曰由一人；邦之荣怀，亦尚一人之庆。”

### 秦穆公三十四年（周襄王二十六年，鲁文公元年，前626年）

> 楚太子商臣弑其父成王代立。

> 缪公于是复使孟明视等将兵伐晋，战于彭衙。秦不利，引兵归。

> 戎王使由余于秦。由余，其先晋人也，亡入戎，能晋言。闻缪公贤，故使由余观秦。秦缪公示以宫室、积聚。由余曰：“使鬼为之，则劳神矣。使人为之，亦苦民矣。”缪公怪之，问曰：“中国以诗书礼乐法度为政，然尚时乱，今戎夷无此，何以为治，不亦难乎？”由余笑曰：“此乃中国所以乱也。夫自上圣黄帝作为礼乐法度，身以先之，仅以小治。及其后世，日以骄淫。阻法度之威，以责督于下，下罢极则以仁义怨望于上，上下交争怨而相篡弑，至于灭宗，皆以此类也。夫戎夷不然。上含淳德以遇其下，下怀忠信以事其上，一国之政犹一身之治，不知所以治，此真圣人之治也。”于是缪公退而问内史廖曰：“孤闻邻国有圣人，敌国之忧也。今由余贤，寡人之害，将奈之何？”内史廖曰：“戎王处辟匿，未闻中国之声。君试遗其女乐，以夺其志；为由余请，以疏其间；留而莫遣，以失其期。戎王怪之，必疑由余。君臣有间，乃可虏也。且戎王好乐，必怠于政。”缪公曰：“善。”因与由余曲席而坐，传器而食，问其地形与其兵势尽察，而后令内史廖以女乐二八遗戎王。戎王受而说之，终年不还。于是秦乃归由余。由余数谏不听，缪公又数使人间要由余，由余遂去降秦。缪公以客礼礼之，问伐戎之形。

【传】
冬十月，以宫甲围成王。王请食熊蹯而死。弗听。丁未，王缢。谥之曰：
“灵”，不瞑；曰：“成”，乃瞑。穆王立，以其为大子之室与潘崇，使为大师，
且掌环列之尹。
穆伯如齐，始聘焉，礼也。凡君即位，卿出并聘，践修旧好，要结外授，好
事邻国，以卫社稷，忠信卑让之道也。忠，德之正也；信，德之固也；卑让，德
之基也。
殽之役，晋人既归秦帅，秦大夫及左右皆言于秦伯曰：“是败也，孟明之罪
也，必杀之。”秦伯曰：“是孤之罪也。周芮良夫之诗曰；‘大风有隧，贪人败
类，听言则对，诵言如醉，匪用其良，覆俾我悖。’是贪故也，孤之谓矣。孤实
贪以祸夫子，夫子何罪？”复使为政。

### 秦穆公三十五年（周襄王二十七年，鲁文公二年，前625年）

【经】二年春王二月甲子，晋侯及秦师战于彭衙，秦师败绩。丁丑，作僖公
主。三月乙巳，及晋处父盟。夏六月，公孙敖会宋公、陈侯、郑伯、晋士縠盟于
垂陇。自十有二月不雨，至于秋七月。八月丁卯，大事于大庙，跻僖公。冬，晋
人、宋人、陈人、郑人伐秦。公子遂如齐纳币。
【传】二年春，秦孟明视帅师伐晋，以报殽之役。二月，晋侯御之。先且居
将中军，赵衰佐之。王官无地御戎，狐鞫居为右。甲子，及秦师战于彭衙。秦师
败绩。晋人谓秦“拜赐之师”。
战于殽也，晋梁弘御戎，莱驹为右。战之明日，晋襄公缚秦囚，使莱驹以戈
斩之。囚呼，莱驹失戈，狼瞫取戈以斩囚，禽之以从公乘，遂以为右。箕之役，
先轸黜之而立续简伯。狼瞫怒。其友曰：“盍死之？”瞫曰：“吾未获死所。”
其友曰：“吾与女为难。”瞫曰；“《周志》有之，‘勇则害上，不登于明堂。’
死而不义，非勇也。共用之谓勇。吾以勇求右，无勇而黜，亦其所也。谓上不我
知，黜而宜，乃知我矣。子姑待之。”及彭衙，既陈，以其属驰秦师，死焉。晋
师从之，大败秦师。君子谓：“狼瞫于是乎君子。诗曰：‘君子如怒，乱庶遄
沮。’又曰：‘王赫斯怒，爰整其旅。’怒不作乱而以从师，可谓君子矣。”
秦伯犹用孟明。孟明增修国政，重施于民。赵成子言于诸大夫曰：“秦师又
至，将必辟之，惧而增德，不可当也。诗曰：‘毋念尔祖，聿修厥德。’孟明念
之矣，念德不怠，其可敌乎？”
丁丑，作僖公主，书，不时也。
晋人以公不朝来讨，公如晋。夏四月己巳，晋人使阳处父盟公以耻之。书曰：
“及晋处父盟。”以厌之也。适晋不书，讳之也。公未至，六月，穆伯会诸侯及
晋司空士縠盟于垂陇，晋讨卫故也。书士縠，堪其事也。
陈侯为卫请成于晋，执孔达以说。
秋八月丁卯，大事于大庙，跻僖公，逆祀也。于是夏父弗忌为宗伯，尊僖公，
且明见曰：“吾见新鬼大，故鬼小。先大后小，顺也。跻圣贤，明也。明、顺，
礼也。”
君子以为失礼。礼无不顺。祀，国之大事也，而逆之，可谓礼乎？子虽齐圣，
不先父食久矣。故禹不先鲧，汤不先契，文、武不先不窋。宋祖帝乙，郑祖厉王，
犹上祖也。是以《鲁颂》曰：“春秋匪解，享祀不忒，皇皇后帝，皇祖后稷。”
君子曰礼，谓其后稷亲而先帝也。《诗》曰：“问我诸姑，遂及伯姊。”君子曰
礼，谓其姊亲而先姑也。仲尼曰：“臧文仲，其不仁者三，不知者三。下展禽，
废六关，妾织蒲，三不仁也。作虚器，纵逆祀，祀爰居，三不知也。”
冬，晋先且居、宋公子成、陈辕选、郑公子归生伐秦，取汪，及彭衙而还，
以报彭衙之役。卿不书，为穆公故，尊秦也，谓之崇德。
襄仲如齐纳币，礼也。凡君即位，好舅甥，修昏姻，娶元妃以奉粢盛，孝也。
孝，礼之始也。

### 秦穆公三十六年（周襄王二十八年，鲁文公三年，前624年）


> 三十六年，缪公复益厚孟明等，使将兵伐晋，渡河焚船，大败晋人，取王官及鄗，以报肴之役。晋人皆城守不敢出。于是缪公乃自茅津渡河，封肴中尸，为发丧，哭之三日。乃誓于军曰：“嗟士卒！听无哗，余誓告汝。古之人谋黄髪番番，则无所过。”以申思不用蹇叔、百里傒之谋，故作此誓，令后世以记余过。君子闻之，皆为垂涕，曰：“嗟乎！秦缪公之与人周也，卒得孟明之庆。”

【经】三年春王正月，叔孙得臣会晋人、宋人、陈人、卫人、郑人伐沈。沈
溃。夏五月，王子虎卒。秦人伐晋。秋，楚人围江。雨螽于宋。冬，公如晋。十
有二月己巳，公及晋侯盟。晋阳处父帅师伐楚以救江。
【传】三年春，庄叔会诸侯之师伐沈，以其服于楚也。沈溃。凡民逃其上曰
溃，在上曰逃。
卫侯如陈，拜晋成也。
夏四月乙亥，王叔文公卒，来赴吊如同盟，礼也。
秦伯伐晋，济河焚舟，取王官，及郊。晋人不出，遂自茅津济，封殽尸而还。
遂霸西戎，用孟明也。君子是以知“秦穆公之为君也，举人之周也，与人之壹也；
孟明之臣也，其不解也，能惧思也；子桑之忠也，其知人也，能举善也。《诗》
曰：‘于以采蘩，于沼于沚，于以用之公侯之事’，秦穆有焉。‘夙夜匪解，以
事一人’，孟明有焉。‘诒阙孙谋，以燕翼子’，子桑有焉。”
秋，雨螽于宋，队而死也。
楚师围江。晋先仆伐楚以救江。
冬，晋以江故告于周。王叔桓公、晋阳处父伐楚以救江，门于方城，遇息公
子朱而还。
晋人惧其无礼于公也，请改盟。公如晋，及晋侯盟。晋侯飨公，赋《菁菁者
莪》。庄叔以公降，拜，曰：“小国受命于大国，敢不慎仪。君贶之以大礼，何
乐如之。抑小国之乐，大国之惠也。”晋侯降，辞。登，成拜。公赋《嘉乐》。

### 秦穆公三十七年（周襄王二十九年，鲁文公四年，前623年）


【经】四年春，公至自晋。夏，逆妇姜于齐。狄侵齐。秋，楚人灭江。晋侯
伐秦。卫侯使宁俞来聘。冬十有一月壬寅，夫人风氏薨。
【传】四年春，晋人归孔达于卫，以为卫之良也，故免之。
夏，卫侯如晋拜。曹伯如晋，会正。
逆妇姜于齐，卿不行，非礼也。君子是以知出姜之不允于鲁也。曰：“贵聘
而贱逆之，君而卑之，立而废之，弃信而坏其主，在国必乱，在家必亡。不允宜
哉？《诗》曰：‘畏天之威，于时保之。’敬主之谓也。”
秋，晋侯伐秦，围刓、新城，以报王官之役。
楚人灭江，秦伯为之降服、出次、不举、过数。大夫谏，公曰：“同盟灭，
虽不能救，敢不矜乎！吾自惧也。”君子曰：“《诗》云：‘惟彼二国，其政不
获，惟此四国，爰究爰度。’其秦穆之谓矣。”
卫宁武子来聘，公与之宴，为赋《湛露》及《彤弓》。不辞，又不答赋。使
行人私焉。对曰：“臣以为肄业及之也。昔诸侯朝正于王，王宴乐之，于是乎赋
《湛露》，则天子当阳，诸侯用命也。诸侯敌王所忾而献其功，王于是乎赐之彤
弓一，彤矢百，玈弓矢千，以觉报宴。今陪臣来继旧好，君辱贶之，其敢干大礼
以自取戾。”


> 三十七年，秦用由余谋伐戎王，益国十二，开地千里，遂霸西戎。天子使召公过贺缪公以金鼓。

### 秦穆公三十八年（周襄王三十年，鲁文公五年，前622年）

【经】五年春王正月，王使荣叔归含，且赗。三月辛亥，葬我小君成风。王
使召伯来会葬。夏，公孙敖如晋。秦人入鄀。秋，楚人灭六。冬十月甲申，许
男业卒。
【传】五年春，王使荣叔来含且赗，召昭公来会葬，礼也。
初，鄀叛楚即秦，又贰于楚。夏，秦人入鄀。

### 秦穆公三十九年（文公六年，周襄王三十一年，前621年）

> 三十九年，缪公卒，葬雍。从死者百七十七人，秦之良臣子舆氏三人名曰奄息、仲行、针虎，亦在从死之中。秦人哀之，为作歌黄鸟之诗。君子曰：“缪公广地益国，东服强晋，西霸戎夷，然不为诸侯盟主，亦宜哉。死而弃民，收其良臣而从死。且先王崩，尚犹遗德垂法，况夺之善人良臣百姓所哀者乎？是以知秦不能复东征也。”缪公子四十人，其太子嵤代立，是为康公。

> 六年春，晋蒐于夷，舍二军。使狐射姑将中军，赵盾佐之。阳处父至
自温，改蒐于董，易中军。阳子，成季之属也，故党于赵氏，且谓赵盾能，曰：
“使能，国之利也。”是以上之。宣子于是乎始为国政，制事典，正法罪。辟狱
刑，董逋逃。由质要，治旧污，本秩礼，续常职，出滞淹。既成，以授大傅阳子
与大师贾佗，使行诸晋国，以为常法。
臧文仲以陈、卫之睦也，欲求好于陈。夏，季文子聘于陈，且娶焉。
秦伯任好卒。以子车氏之三子奄息、仲行、鍼虎为殉。皆秦之良也。国人
哀之，为之赋《黄鸟》。君子曰：“秦穆之不为盟主也，宜哉。死而弃民。先王
违世，犹诒之法，而况夺之善人乎！《诗》曰：‘人之云亡，邦国殄瘁。’无善
人之谓。若之何夺之？”古之王者知命之不长，是以并建圣哲，树之风声，分之
采物，著之话言，为之律度，陈之艺极，引之表仪，予之法制，告之训典，教之
防利，委之常秩，道之礼则，使毋失其土宜，众隶赖之，而后即命。圣王同之。
今纵无法以遗后嗣，而又收其良以死，难以在上矣。君子是以知秦之不复东征也。
秋，季文子将聘于晋，使求遭丧之礼以行。其人曰：“将焉用之？”文子曰：
“备豫不虞，古之善教也。求而无之，实难，过求何害？”
八月乙亥，晋襄公卒。灵公少，晋人以难故，欲立长君。赵孟曰：“立公子
雍。好善而长，先君爱之，且近于秦。秦，旧好也。置善则固，事长则顺，立爱
则孝，结旧则安。为难故，故欲立长君，有此四德者，难必抒矣。”贾季曰：
“不如立公子乐。辰嬴嬖于二君，立其子，民必安之。”赵孟曰：“辰嬴贱，班
在九人，其子何震之有？且为二嬖，淫也。为先君子，不能求大而出在小国，辟
也。母淫子辟，无威。陈小而远，无援。将何安焉？杜祁以君故，让偪姞而上
之，以狄故，让季隗而己次之，故班在四。先君是以爱其子而仕诸秦，为亚卿焉。
秦大而近，足以为援，母义子爱，足以威民，立之不亦可乎？”使先蔑、士会如
秦，逆公子雍。贾季亦使召公子乐于陈。赵孟使杀诸郫。贾季怨阳子之易其班也，
而知其无援于晋也。九月，贾季使续鞫居杀阳处父。书曰：“晋杀其大夫。”侵
官也。


## 秦康公

> 嬴罃，在位十二年,前620年—前609年。


> 康公元年。往岁缪公之卒，晋襄公亦卒；襄公之弟名雍，秦出也，在秦。晋赵盾欲立之，使随会来迎雍，秦以兵送至令狐。晋立襄公子而反击秦师，秦师败，随会来奔。二年，秦伐晋，取武城，报令狐之役。四年，晋伐秦，取少梁。六年，秦伐晋，取羁马。战于河曲，大败晋军。晋人患随会在秦为乱，乃使魏雠馀详反，合谋会，诈而得会，会遂归晋。康公立十二年卒，子共公立。

### 秦康公元年（周襄王三十二年，鲁文公七年，前620年）

【经】七年春，公伐邾。三月甲戌，取须句。遂城郚。夏四月，宋公王臣
卒。宋人杀其大夫。戊子，晋人及秦人战于令狐。晋先蔑奔秦。狄侵我西鄙。秋
八月，公会诸侯、晋大夫盟于扈。冬，徐伐莒。公孙敖如莒莅盟。
【传】七年春，公伐邾。间晋难也。
三月甲戌，取须句，置文公子焉，非礼也。
夏四月，宋成公卒。于是公子成为右师，公孙友左师，乐豫为司马，鳞矔
为司徒，公子荡为司城，华御事为司寇。
昭公将去群公子，乐豫曰：“不可。公族，公室之枝叶也，若去之则本根无
所庇荫矣。葛藟犹能庇其本根，故君子以为比，况国君乎？此谚所谓庇焉而纵寻
斧焉者也。必不可，君其图之。亲之以德，皆股肱也，谁敢携贰？若之何去之？”
不听。穆、襄之族率国人以攻公，杀公孙固、公孙郑于公宫。六卿和公室，乐豫
舍司马以让公子卬，昭公即位而葬。书曰：“宋人杀其大夫。”不称名，众也，
且言非其罪也。
秦康公送公子雍于晋，曰：“文公之入也无卫，故有吕、郤之难。”乃多与
之徒卫。穆赢日抱大子以啼于朝，曰：“先君何罪？其嗣亦何罪？舍適嗣不立而
外求君，将焉置此？”出朝，则抱以适赵氏，顿首于宣子曰：“先君奉此子也而
属诸子，曰：‘此子也才，吾受子之赐；不才，吾唯子之怨。’今君虽终，言犹
在耳，而弃之，若何？”宣子与诸大夫皆患穆嬴，且畏逼，乃背先蔑而立灵公，
以御秦师。箕郑居守。赵盾将中军，先克佐之。荀林父佐上军。先蔑将下军，先
都佐之。步招御戎，戎津为右。及堇阴，宣子曰：“我若受秦，秦则宾也；不受，
寇也。既不受矣，而复缓师，秦将生心。先人有夺人之心，军之善谋也。逐寇如
追逃，军之善政也。”训卒利兵，秣马蓐食，潜师夜起。戊子，败秦师于令狐，
至于刳首。己丑，先蔑奔秦。士会从之。

　　秦康公送公子雍于晋，曰：「文公之入也无卫，故有吕、郤之难。」乃多与之徒卫。穆赢日抱大子以啼于朝，曰：「先君何罪？其嗣亦何罪？舍适嗣不立而外求君，将焉置此？」出朝，则抱以适赵氏，顿首于宣子曰：「先君奉此子也而属诸子，曰：『此子也才，吾受子之赐；不才，吾唯子之怨。』今君虽终，言犹在耳，而弃之，若何？」宣子与诸大夫皆患穆嬴，且畏逼，乃背先蔑而立灵公，以御秦师。箕郑居守。赵盾将中军，先克佐之。荀林父佐上军。先蔑将下军，先都佐之，步招御戎，戎津为右。及堇阴，宣子曰：「我若受秦，秦则宾也；不受，寇也。既不受矣，而复缓师，秦将生心。先人有夺人之心，军之善谋也。逐寇如追逃，军之善政也。」训卒利兵，秣马蓐食，潜师夜起。戊子，败秦师于令狐，至于刳首。己丑，先蔑奔秦。士会从之。

> > > 案清华简《繫年》:第十章:秦康公率师以送雍子，晋人起师，败之于堇阴。左行蔑、随会不敢归，遂奔秦。灵公高立六年，秦公以战于堇阴之故，率师为河曲之战。

先蔑之使也，荀林父止之，曰：“夫人、大子犹在，而外求君，此必不行。
子以疾辞，若何？不然，将及。摄卿以往可也，何必子？同官为寮，吾尝同寮，
敢不尽心乎！”弗听。为赋《板》之三章。又弗听。及亡，荀伯尽送其帑及其器
用财贿于秦，曰：“为同寮故也。”
士会在秦三年，不见士伯。其人曰：“能亡人于国，不能见于此，焉用之？”前607年
士季曰：“吾与之同罪，非义之也，将何见焉？”及归，遂不见。
狄侵我西鄙，公使告于晋。赵宣子使因贾季问酆舒，且让之。酆舒问于贾季
曰：“赵衰、赵盾孰贤？”对曰：“赵衰，冬日之日也。赵盾，夏日之日也。”
秋八月，齐侯、宋公、卫侯、郑伯、许男、曹伯会晋赵盾盟于扈，晋侯立故
也。公后至，故不书所会。凡会诸侯，不书所会，后也。后至，不书其国，辟不
敏也。
穆伯娶于莒，曰戴己，生文伯，其娣声己生惠叔。戴己卒，又聘于莒，莒人
以声己辞，则为襄仲聘焉。
冬，徐伐莒。莒人来请盟。穆伯如莒莅盟，且为仲逆。及鄢陵。登城见之，
美，自为娶之。仲请攻之，公将许之。叔仲惠伯谏曰：“臣闻之，兵作于内为乱，
于外为寇，寇犹及人，乱自及也。今臣作乱而君不禁，以启寇仇，若之何？”公
止之，惠伯成之。使仲舍之，公孙敖反之，复为兄弟如初。从之。
晋郤缺言于赵宣子曰：“日卫不睦，故取其地，今已睦矣，可以归之。叛而
不讨，何以示威？服而不柔，何以示怀？非威非怀，何以示德？无德，何以主盟？
子为正卿，以主诸侯，而不务德，将若之何？《夏书》曰：‘戒之用休，董之用
威，劝之以《九歌》，勿使坏。’九功之德皆可歌也，谓之九歌。六府、三事，
谓之九功。水、火、金、木、土、谷，谓之六府。正德、利用、厚生，谓之三事。
义而行之，谓之德、礼。无礼不乐，所由叛也。若吾子之德莫可歌也，其谁来之？
盍使睦者歌吾子乎？”宣子说之。


### 秦康公二年（周襄王三十三年，鲁文公八年，前619年）

【经】八年春王正月。夏四月。秋八月戊申，天王崩。冬十月壬午，公子遂
会晋赵盾盟于衡雍。乙酉，公子遂会洛戎盟于暴。公孙敖如京师，不至而复。丙
戌，奔莒。螽。宋人杀其大夫司马。宋司城来奔。
【传】八年春，晋侯使解扬归匡、戚之田于卫，且复致公婿池之封，自申至
于虎牢之竟。
夏，秦人伐晋，取武城，以报令狐之役。
秋，襄王崩。
晋人以扈之盟来讨。冬，襄仲会晋赵孟，盟于衡雍，报扈之盟也，遂会伊洛
之戎。书曰“公子遂”，珍之也。
穆伯如周吊丧，不至，以币奔莒，从己氏焉。
宋襄夫人，襄王之姊也，昭公不礼焉。夫人因戴氏之族，以杀襄公之孙孔叔、
公孙钟离及大司马公子卬，皆昭公之党也。司马握节以死，故书以官。司城荡意
诸来奔，效节于府人而出。公以其官逆之，皆复之，亦书以官，皆贵之也。
夷之蒐，晋侯将登箕郑父、先都，而使士縠、梁益耳将中军。先克曰：“狐、
赵之勋，不可废也。”从之。先克夺蒯得田于堇阴。故箕郑父、先都、士縠、梁
益耳、蒯得作乱。

### 秦康公三年（周顷王元年，鲁文公九年，前618年）

【经】九年春，毛伯来求金。夫人姜氏如齐。二月，叔孙得臣如京师。辛丑，
葬襄王。晋人杀其大夫先都。三月，夫人姜氏至自齐。晋人杀其大夫士縠及箕郑
父。楚人伐郑。公子遂会晋人、宋人、卫人、许人救郑。夏，狄侵齐。秋八月，
曹伯襄卒。九月癸西，地震。冬，楚子使椒来聘。秦人来归僖公、成风之襚。
葬曹共公。
【传】九年春，王正月己酉，使贼杀先克。乙丑，晋人杀先都，梁益耳。
毛伯卫来求金，非礼也。不书王命，未葬也。
二月，庄叔如周。葬襄王。
三月甲戌，晋人杀箕郑父、士縠、蒯得。
范山言于楚子曰：“晋君少，不在诸侯，北方可图也。”楚子师于狼渊以伐
郑。囚公子坚、公子龙及乐耳。郑及楚平。公子遂会晋赵盾、宋华耦、卫孔达、
许大夫救郑，不及楚师。卿不书，缓也，以惩不恪。
夏，楚侵陈，克壶丘，以其服于晋也。
秋，楚公子朱自东夷伐陈，陈人败之，获公子伐。陈惧，乃及楚平。
冬，楚子越椒来聘，执币傲。叔仲惠伯曰：“是必灭若敖氏之宗。傲其先君，
神弗福也。”
秦人来归僖公、成风之襚，礼也。诸侯相吊贺也，虽不当事，苟有礼焉，
书也，以无忘旧好。

### 秦康公四年（周顷王二年，鲁文公十年，前617年）


【经】十年春王三月辛卯，臧孙辰卒。夏，秦伐晋。楚杀其大夫宜申。自正
月不雨，至于秋七月。及苏子盟于女栗。冬，狄侵宋。楚子、蔡侯次于厥貉。
【传】十年春，晋人伐秦，取少梁。
夏，秦伯伐晋，取北征。
初，楚范巫矞似谓成王与子玉、子西曰：“三君皆将强死。”城濮之役，王
思之，故使止子玉曰：“毋死。”不及。止子西，子西缢而县绝，王使适至，遂
止之，使为商公。沿汉溯江，将入郢。王在渚宫，下，见之。惧而辞曰：“臣免
于死，又有谗言，谓臣将逃，臣归死于司败也。”王使为工尹，又与子家谋弑穆
王。穆王闻之。五月杀斗宜申及仲归。
秋七月，及苏子盟于女栗，顷王立故也。
陈侯、郑伯会楚子于息。冬，遂及蔡侯次于厥貉。将以伐宋。宋华御事曰：
“楚欲弱我也。先为之弱乎，何必使诱我？我实不能，民何罪？”乃逆楚子，劳，
且听命。遂道以田孟诸。宋公为右盂，郑伯为左盂。期思公复遂为右司马，子朱
及文之无畏为左司马。命夙驾载燧，宋公违命，无畏抶其仆以徇。
或谓子舟曰：“国君不可戮也。”子舟曰：“当官而行，何强之有？《诗》
曰：‘刚亦不吐，柔亦不茹。’‘毋从诡随，以谨罔极。’是亦非辟强也，敢爱
死以乱官乎！”
厥貉之会，麇子逃归。

### 秦康公六年（周顷王四年，鲁文公十二年，前615年）

【经】十有二年春王正月，郕伯来奔。杞伯来朝。二月庚子，子叔姬卒。
夏，楚人围巢。秋，滕子来朝。秦伯使术来聘。冬十有二戊午，晋人、秦人战于
河曲。季孙行父帅师城诸及郓。
【传】十二年春，郕伯卒，郕人立君。大子以夫钟与郕邽来奔。公以
诸侯逆之，非礼也。故书曰：“郕伯来奔。”不书地，尊诸侯也。
杞桓公来朝，始朝公也。且请绝叔姬而无绝昏，公许之。
二月，叔姬卒，不言杞，绝也。书叔姬，言非女也。
楚令尹大孙伯卒，成嘉为令尹。群舒叛楚。夏，子孔执舒子平及宗子，遂围
巢。
秋，滕昭公来朝，亦始朝公也。
秦伯使西乞术来聘，且言将伐晋。襄仲辞玉曰：“君不忘先君之好，照临鲁
国，镇抚其社稷，重之以大器，寡君敢辞玉。”对曰：“不腆敝器，不足辞也。”
主人三辞。宾客曰：“寡君愿徼福于周公、鲁公以事君，不腆先君之敝器，使下
臣致诸执事以为瑞节，要结好命，所以藉寡君之命，结二国之好，是以敢致之。”
襄仲曰：“不有君子，其能国乎？国无陋矣。”厚贿之。
秦为令狐之役故，冬，秦伯伐晋，取羁马。晋人御之。赵盾将中军，荀林父
佐之。郤缺将上军，臾骈佐之。栾盾将下军，胥甲佐之。范无恤御戎，以从秦师
于河曲。臾骈曰：“秦不能久，请深垒固军以待之。”从之。
秦人欲战，秦伯谓士会曰：“若何而战？”对曰：“赵氏新出其属曰臾骈，
必实为此谋，将以老我师也。赵有侧室曰穿，晋君之婿也，有宠而弱，不在军事，
好勇而狂，且恶臾骈之佐上军也，若使轻者肆焉，其可。”秦伯以璧祈战于河。
十二月戊午，秦军掩晋上军，赵穿追之，不及。反，怒曰：“裹粮坐甲，固
敌是求，敌至不击，将何俟焉？”军吏曰：“将有待也。”穿曰：“我不知谋，
将独出。”乃以其属出。宣子曰：“秦获穿也，获一卿矣。秦以胜归，我何以报？”
乃皆出战，交绥。秦行人夜戒晋师曰：“两君之士皆未慭也，明日请相见也。”
臾骈曰：“使者目动而言肆，惧我也，将遁矣。薄诸河，必败之。”胥甲、赵穿
当军门呼曰：“死伤未收而弃之，不惠也；不待期而薄人于险，无勇也。”乃止。
秦师夜遁。复侵晋，入瑕。
城诸及郓，书，时也。

### 秦康公七年（周顷王五年，鲁文公十三年，前614年）

【传】十三年春，晋侯使詹嘉处瑕，以守桃林之塞。
晋人患秦之用士会也，夏，六卿相见于诸浮，赵宣子曰；“随会在秦，贾季
在狄，难日至矣，若之何？”中行桓子曰：“请复贾季，能外事，且由旧勋。”
郤成子曰：“贾季乱，且罪大，不如随会，能贱而有耻，柔而不犯，其知足使也，
且无罪。”
乃使魏寿余伪以魏叛者以诱士会，执其帑于晋，使夜逸。请自归于秦，秦伯
许之。履士会之足于朝。秦伯师于河西，魏人在东。寿余曰：“请东人之能与夫
二三有司言者，吾与之先。”使士会。士会辞曰：“晋人，虎狼也，若背其言，
臣死，妻子为戮，无益于君，不可悔也。”秦伯曰：“若背其言，所不归尔帑者，
有如河。”乃行。绕朝赠之以策，曰：“子无谓秦无人，吾谋适不用也。”既济，
魏人噪而还。秦人归其帑。其处者为刘氏。
邾文公卜迁于绎。史曰：“利于民而不利于君。”邾子曰：“苟利于民，孤
之利也。天生民而树之君，以利之也。民既利矣，孤必与焉。”左右曰：“命可
长也，君何弗为？”邾子曰：“命在养民。死之短长，时也。民苟利矣，迁也，
吉莫如之！”遂迁于绎。

### 秦康公八年（周顷王六年，鲁文公十四年，前613年）

【传】十四年春，顷王崩。周公阅与王孙苏争政，故不赴。凡崩、薨，不赴，
则不书。祸、福，不告亦不书，惩不敬也。
邾文公之卒也，公使吊焉，不敬。邾人来讨，伐我南鄙，故惠伯伐邾。
子叔姬妃齐昭公，生舍。叔姬无宠，舍无威。公子商人骤施于国，而多聚士，
尽其家，贷于公，有司以继之。夏五月，昭公卒，舍即位。
邾文公元妃齐姜生定公，二妃晋姬生捷菑。文公卒，邾人立定公，捷菑奔晋。
六月，同盟于新城，从于楚者服，且谋邾也。
秋七月乙卯夜，齐商人弑舍而让元。元曰：“尔求之久矣。我能事尔，尔不
可使多蓄憾。将免我乎？尔为之！”
有星孛入于北斗，周内史叔服曰：“不出七年，宋、齐、晋之君皆将死乱。”
晋赵盾以诸侯之师八百乘纳捷菑于邾。邾人辞曰：“齐出玃且长。”宣子曰：
“辞顺而弗从，不祥。”乃还。
周公将与王孙苏讼于晋，王叛王孙苏，而使尹氏与聃启讼周公于晋。赵宣子
平王室而复之。
楚庄王立，子孔、潘崇将袭群舒，使公子燮与子仪守而伐舒蓼。二子作乱，
城郢而使贼杀子孔，不克而还。八月，二子以楚子出，将如商密。庐戢梨及叔麋
诱之，遂杀斗克及公子燮。
初，斗克囚于秦，秦有殽之败，而使归求成，成而不得志。公子燮求令尹而
不得。故二子作乱。

### 秦康公十年（周匡王二年，鲁文公十六年，前611年）

【经】十有六年春，季孙行父会齐侯于阳谷，齐侯弗及盟。夏五月，公四不
视朔。六月戊辰，公子遂及齐侯盟于郪丘。秋八月辛未，夫人姜氏薨。毁泉台。
楚人、秦人、巴人灭庸。冬十有一月，宋人弑其君杵臼。
【传】十六年春，王正月，及齐平。公有疾，使季文子会齐侯于阳谷。请盟，
齐侯不肯，曰：“请俟君间。”
夏五月，公四不视朔，疾也。公使襄仲纳赂于齐侯，故盟于郪丘。
有蛇自泉宫出，入于国，如先君之数。秋八月辛未，声姜薨，毁泉台。
楚大饥，戎伐其西南，至于阜山，师于大林。又伐其东南，至于阳丘，以侵
訾枝。庸人帅群蛮以叛楚。麇人率百濮聚于选，将伐楚。于是申、息之北门不启。
楚人谋徙于阪高。蒍贾曰：“不可。我能往，寇亦能住。不如伐庸。夫麇与
百濮，谓我饥不能师，故伐我也。若我出师，必惧而归。百濮离居，将各走其邑，
谁暇谋人？”乃出师。旬有五日，百濮乃罢。自庐以往，振廪同食。次于句澨。
使庐戢黎侵庸，及庸方城。庸人逐之，囚子扬窗。三宿而逸，曰：“庸师众，群
蛮聚焉，不如复大师，且起王卒，合而后进。”师叔曰：“不可。姑又与之遇以
骄之。彼骄我怒，而后可克，先君蚡冒所以服陉隰也。”又与之遇，七遇皆北，
唯裨、鯈、鱼人实逐之。
庸人曰：“楚不足与战矣。”遂不设备。楚子乘驲，会师于临品，分为二队，
子越自石溪，子贝自仞，以伐庸。秦人、巴人从楚师，群蛮从楚子盟。遂灭庸。
宋公子鲍礼于国人，宋饥，竭其粟而贷之。年自七十以上，无不馈饴也，时
加羞珍异。无日不数于六卿之门，国之才人，无不事也，亲自桓以下，无不恤也。
公子鲍美而艳，襄夫人欲通之，而不可，夫人助之施。昭公无道，国人奉公子鲍
以因夫人。
于是华元为右师，公孙友为左师，华耦为司马，鳞鱼雚为司徒，荡意诸为司
城，公子朝为司寇。初，司城荡卒，公孙寿辞司城，请使意诸为之。既而告人曰：
“君无道，吾官近，惧及焉。弃官则族无所庇。子，身之贰也，姑纾死焉。虽亡
子，犹不亡族。”既，夫人将使公田孟诸而杀之。公知之，尽以宝行。荡意诸曰：
“盍适诸侯？”公曰：“不能其大夫至于君祖母以及国人，诸侯谁纳我？且既为
人君，而又为人臣，不如死。”尽以其宝赐左右以使行。夫人使谓司城去公，对
曰：“臣之而逃其难，若后君何？”


### 秦康公十二年（周匡王四年，鲁文公十八年，前609年）

【经】十有八年春王二月丁丑，公薨于台下。秦伯荦卒。夏五月戊戌，齐人
弑其君商人。六月癸酉，葬我君文公。秋，公子遂、叔孙得臣如齐。冬十月，子
卒。夫人姜氏归于齐。季孙行父如齐。莒弑其君庶其。

## 秦共公

> 嬴稻/嬴貑，在位四年,前608年—前605年，旧误作前608年—前604年，秦康公子

> 共公二年，晋赵穿弑其君灵公。三年，楚庄王强，北兵至雒，问周鼎。共公立五年卒，子桓公立。


### 秦共公元年（周匡王五年，鲁宣公元年，前608年）

【传】
六月，齐人取济西之田，为立公故，以赂齐也。
宋人之弑昭公也，晋荀林父以诸侯之师伐宋，宋及晋平，宋文公受盟于晋。
又会诸侯于扈，将为鲁讨齐，皆取赂而还。郑穆公曰：“晋不足与也。”遂受盟
于楚。陈共公之卒，楚人不礼焉。陈灵公受盟于晋。
秋，楚子侵陈，遂侵宋。晋赵盾帅师救陈、宋。会于棐林，以伐郑也。楚蒍
贾救郑，遇于北林。囚晋解扬，晋人乃还。
晋欲求成于秦，赵穿曰：“我侵崇，秦急崇，必救之。吾以求成焉。”冬，
赵穿侵崇，秦弗与成。
晋人伐郑，以报北林之役。于是，晋侯侈，赵宣子为政，骤谏而不入，故不
竞于楚。

### 秦共公二年（周匡王六年，鲁宣公二年，前607年）

【经】二年春王二月壬子，宋华元帅师及郑公子归生帅师，战于大棘，宋师
败绩，获宋华元。秦师伐晋。夏，晋人、宋人、卫人、陈人侵郑。秋九月乙丑，
晋赵盾弑其君夷皋。冬十月乙亥，天王崩。
【传】二年春，郑公子归生受命于楚，伐宋。宋华元、乐吕御之。二月壬子，
战于大棘，宋师败绩，囚华元，获乐吕，及甲车四百六十乘，俘二百五十人，馘
百人。狂狡辂郑人，郑人入于井，倒戟而出之，获狂狡。君子曰：“失礼违命，
宜其为禽也。戎，昭果毅以听之之谓礼，杀敌为果，致果为毅。易之，戮也。”
将战，华元杀羊食士，其御羊斟不与。及战，曰：“畴昔之羊，子为政，今
日之事，我为政。”与入郑师，故败。君子谓：“羊斟非人也，以其私憾，败国
殄民。于是刑孰大焉。《诗》所谓‘人之无良’者，其羊斟之谓乎，残民以逞。”
宋人以兵车百乘、文马百驷以赎华元于郑。半入，华元逃归，立于门外，告
而入。见叔佯，曰：“子之马然也。”对曰：“非马也，其人也。”既合而来奔。
宋城，华元为植，巡功。城者讴曰：“睅其目，皤其腹，弃甲而复。于思
于思，弃甲复来。”使其骖乘谓之曰：“牛则有皮，犀兕尚多，弃甲则那？”役
人曰：“从其有皮，丹漆若何？”华元曰：“去之，夫其口众我寡。”
秦师伐晋，以报崇也，遂围焦。夏，晋赵盾救焦，遂自阴地，及诸侯之师侵
郑，以报大棘之役。楚斗椒救郑，曰：“能欲诸侯而恶其难乎？”遂次于郑以待
晋师。赵盾曰：“彼宗竞于楚，殆将毙矣。姑益其疾。”乃去之。
晋灵公不君：厚敛以雕墙；从台上弹人，而观其辟丸也；宰夫肠熊蹯不熟，
杀之，置诸畚，使妇人载以过朝。赵盾、士季见其手，问其故，而患之。将谏，
士季曰：“谏而不入，则莫之继也。会请先，不入则子继之。”三进，及溜，而
后视之。曰：“吾知所过矣，将改之。”稽首而对曰：“人谁无过？过而能改，
善莫大焉。《诗》曰：‘靡不有初，鲜克有终。’夫如是，则能补过者鲜矣。君
能有终，则社稷之固也，岂唯群臣赖之。又曰：‘衮职有阙，惟仲山甫补之。’
能补过也。君能补过，兖不废矣。”犹不改。宣子骤谏，公患之，使鉏麑贼之。
晨往，寝门辟矣，盛服将朝，尚早，坐而假寐。麑退，叹而言曰：“不忘恭敬，
民之主也。贼民之主，不忠。弃君之命，不信。有一于此，不如死也。”触槐而
死。

### 秦共公四年（鲁宣公四年，前605年）

【经】四年春王正月，公及齐侯平莒及郯。莒人不肯。公伐莒，取向。秦伯
稻卒。夏六月乙酉，郑公子归生弑其君夷。赤狄侵齐。秋，公如齐。公至自齐。
冬，楚子伐郑。

## 秦桓公

> 嬴荣，在位二十八年,前604年—前577年，旧误作前603年—前，577年，秦共公子

> 桓公三年，晋败我一将。十年，楚庄王服郑，北败晋兵于河上。当是之时，楚霸，为会盟合诸侯。二十四年，晋厉公初立，与秦桓公夹河而盟。归而秦倍盟，与翟合谋击晋。二十六年，晋率诸侯伐秦，秦军败走，追至泾而还。桓公立二十七年卒，子景公立。

### 秦桓公元年（周定王三年，鲁宣公五年，前604年）

### 秦桓公四年（周定王六年，鲁宣公八年，前601年）

【经】八年春，公至自会。夏六月，公子遂如齐，至黄乃复。辛巳，有事于
大庙，仲遂卒于垂。壬午，犹绎。万入，去籥。戊子，夫人赢氏薨。晋师、白狄
伐秦。楚人灭舒蓼。秋七月甲子，日有食之，既。冬十月己丑，葬我小君敬赢。
雨，不克葬。庚寅，日中而克葬。城平阳。楚师伐陈。
【传】八年春，白狄及晋平。夏，会晋伐秦。晋人获秦谍，杀诸绛市，六日
而苏。

### 秦桓公十一年（周定王十三年，鲁宣公十五年，前594年，丁卯）

【经】十有五年春，公孙归父会楚子于宋。夏五月，宋人及楚人平。六月癸
卯，晋师灭赤狄潞氏，以潞子婴儿归。秦人伐晋。王札子杀召伯、毛伯。秋，螽。
仲孙蔑会齐高固于无娄。初税亩。冬，蝝生。饥。
【传】
王孙苏与召氏、毛氏争政，使王子捷杀召戴公及毛伯卫。卒立召襄。
秋七月，秦桓公伐晋，次于辅氏。壬午，晋侯治兵于稷以略狄土，立黎侯而
还。及洛，魏颗败秦师于辅氏。获杜回，秦之力人也。
初，魏武子有嬖妾，无子。武子疾，命颗曰：“必嫁是。”疾病，则曰：
“必以为殉。”及卒，颗嫁之，曰：“疾病则乱，吾从其治也。”及辅氏之役，
颗见老人结草以亢杜回，杜回踬而颠，故获之。夜梦之曰：“余，而所嫁妇人之
父也。尔用先人之治命，余是以报。”


### 秦桓公十六年（周定王十八年，鲁成公二年，前589年）

【经】二年春，齐侯伐我北鄙。夏四月丙戌，卫孙良夫帅师及齐师战于新筑，
卫师败绩。六月癸酉，季孙行父、臧孙许、叔孙侨如、公孙婴齐帅师会晋郤克、
卫孙良夫、曹公子首及齐侯战于鞍，齐师败绩。秋七月，齐侯使国佐如师。己酉，
及国佐盟于袁娄。八月壬卒。宋公鲍卒。庚寅，卫侯速卒。取汶阳田。冬，楚师、
郑师侵卫。十有一月，公会楚公子婴齐于蜀。丙申，公及楚人、秦人、宋人、陈
人、卫人、郑人、齐人、曹人、邾人、薛人、鄫人盟于蜀。
【传】
十一月，公及楚公子婴齐、蔡侯、许男、秦右大夫说、宋华元、陈公孙宁、
卫孙良夫、郑公子去疾及齐国之大夫盟于蜀。卿不书，匮盟也。于是乎畏晋而窃
与楚盟，故曰匮盟。蔡侯、许男不书，乘楚车也，谓之失位。君子曰：“位其不
可不慎也乎！蔡、许之君，一失其位，不得列于诸侯，况其下乎？《诗》曰：
‘不解于位，民之攸塈。’其是之谓矣。”
楚师及宋，公衡逃归。臧宣叔曰：“衡父不忍数年之不宴，以弃鲁国，国将
若之何？谁居？后之人必有任是夫！国弃矣。”
是行也，晋辟楚，畏其众也。君子曰：“众之不可以已也。大夫为政，犹以
众克，况明君而善用其众乎？《大誓》所谓商兆民离，周十人同者众也。”
晋侯使巩朔献齐捷于周，王弗见，使单襄公辞焉，曰：“蛮夷戎狄，不式王
命，淫湎毁常，王命伐之，则有献捷，王亲受而劳之，所以惩不敬，劝有功也。
兄弟甥舅，侵败王略，王命伐之，告事而已，不献其功，所以敬亲昵，禁淫慝也。
今叔父克遂，有功于齐，而不使命卿镇抚王室，所使来抚余一人，而巩伯实来，
未有职司于王室，又奸先王之礼，余虽欲于巩伯、其敢废旧典以忝叔父？夫齐，
甥舅之国也，而大师之后也，宁不亦淫从其欲以怒叔父，抑岂不可谏诲？”士庄
伯不能对。王使委于三吏，礼之如侯伯克敌使大夫告庆之礼，降于卿礼一等。王
以巩伯宴，而私贿之。使相告之曰：“非礼也，勿籍。”


### 秦桓公二十年（周简王元年，鲁成公六年，前585年）

### 秦桓公二十三年（周简王四年，鲁成公九年，前582年）

【经】九年春王正月，杞伯来逆叔姬之丧以归。公会晋侯、齐侯、宋公、卫
侯、郑伯、曹伯、莒子、杞伯，同盟于蒲。公至自会。二月伯姬归于宋。夏，季
孙行父如宋致女。晋人来媵。秋七月丙子，齐侯无野卒。晋人执郑伯。晋栾书帅
师伐郑。冬十有一月，葬齐顷公。楚公子婴齐帅师伐莒。庚申，莒溃。楚人入郓。
秦人、白狄伐晋。郑人围许。城中城。
【传】九年春，杞桓公来逆叔姬之丧，请之也。杞叔姬卒，为杞故也。逆叔
姬，为我也。
君子曰：“恃陋而不备，罪之大者也；备豫不虞，善之大者也。莒恃其陋，
而不修城郭，浃辰之间，而楚克其三都，无备也夫！《诗》曰：‘虽有丝、麻，
无弃菅、蒯；虽有姬、姜，无弃蕉萃。凡百君子，莫不代匮。’言备之不可以已
也。”
秦人、白狄伐晋，诸侯贰故也。
郑人围许，示晋不急君也。是则公孙申谋之，曰：“我出师以围许，为将改
立君者，而纾晋使，晋必归君。”
城中城，书，时也。
十二月，楚子使公子辰如晋，报钟仪之使，请修好结成。

### 秦桓公二十四年（周简王五年，鲁成公十年，前581年）

【经】十年春，卫侯之弟黑背帅师侵郑。夏四月，五卜郊，不从，乃不郊。
五月，公会晋侯、齐侯、宋公、卫侯、曹伯伐郑。齐人来媵。丙午，晋侯獳卒。
秋七月，公如晋。冬十月。
【传】十年春，晋侯使籴伐如楚，报大宰子商之使也。
卫子叔黑背侵郑，晋命也。
郑公子班闻叔申之谋。三月，子如立公子繻。夏四月，郑人杀繻，立髡顽。
子如奔许。栾武子曰：“郑人立君，我执一人焉，何益？不如伐郑而归其君，以
求成焉。”晋侯有疾。五月，晋立大子州蒲以为君，而会诸侯伐郑。郑子罕赂以
襄钟，子然盟于修泽，子驷为质。辛巳，郑伯归。
晋侯梦大厉，被发及地，搏膺而踊，曰：“杀余孙，不义。余得请于帝矣！”
坏大门及寝门而入。公惧，入于室。又坏户。公觉，召桑田巫。巫言如梦。公曰：
“何如？曰：“不食新矣。”公疾病，求医于秦。秦伯使医缓为之。未至，公梦
疾为二竖子，曰：“彼，良医也。惧伤我，焉逃之？”其一曰：“居肓之上，膏
之下，若我何？”医至，曰：“疾不可为也。在肓之上，膏之下，攻之不可，达
之不及，药不至焉，不可为也。”公曰：“良医也。”厚为之礼而归之。六月丙
午，晋侯欲麦，使甸人献麦，馈人为之。召桑田巫，示而杀之。将食，张，如厕，
陷而卒。小臣有晨梦负公以登天，及日中，负晋侯出诸厕，遂以为殉。
郑伯讨立君者，戊申，杀叔申、叔禽。君子曰：“忠为令德，非其人犹不可，
况不令乎？”
秋，公如晋。晋人止公，使送葬。于是籴伐未反。
冬，葬晋景公。公送葬，诸侯莫在。鲁人辱之，故不书，讳之也。

### 秦桓公二十五年（周简王六年，鲁成公十一年，前580年）

【传】
秋，宣伯聘于齐，以修前好。
晋郤至与周争鄇田，王命刘康公、单襄公讼诸晋。郤至曰：“温，吾故也，
故不敢失。”刘子、单子曰：“昔周克商，使诸侯抚封，苏忿生以温为司寇，与
檀伯达封于河。苏氏即狄，又不能于狄而奔卫。襄王劳文公而赐之温，狐氏、阳
氏先处之，而后及子。若治其故，则王官之邑也，子安得之？”晋侯使郤至勿敢
争。
宋华元善于令尹子重，又善于栾武子。闻楚人既许晋籴伐成，而使归复命矣。
冬，华元如楚，遂如晋，合晋、楚之成。
秦、晋为成，将会于令狐。晋侯先至焉，秦伯不肯涉河，次于王城，使史颗
盟晋侯于河东。晋郤犨盟秦伯于河西。范文子曰：“是盟也何益？齐盟，所以质
信也。会所，信之始也。始之不从，其何质乎？”秦伯归而背晋成。


### 秦桓公二十七年（周简王八年，鲁成公十三年，前578年）

【经】十有三年春，晋侯使郤锜来乞师。三月，公如京师。夏五月，公自京
师，遂会晋侯、齐侯、宋公、卫侯、郑伯、曹伯、邾人、滕人伐秦。曹伯卢卒于
师。秋七月，公至自伐秦。冬，葬曹宣公。
【传】十三年春，晋侯使郤锜来乞师，将事不敬。孟献子曰：“郤氏其亡乎！
礼，身之干也。敬，身之基也。郤子无基。且先君之嗣卿也，受命以求师，将社
稷是卫，而惰，弃君命也。不亡何为？”
三月，公如京师。宣伯欲赐，请先使，王以行人之礼礼焉。孟献子从。王以
为介，而重贿之。
公及诸侯朝王，遂从刘康公、成肃公会晋侯伐秦。成子受脤于社，不敬。刘
子曰：“吾闻之，民受天地之中以生，所谓命也。是以有动作礼义威仪之则，以
定命也。能者养以之福，不能者败以取祸。是故君子勤礼，小人尽力，勤礼莫如
致敬，尽力莫如敦笃。敬在养神，笃在守业。国之大事，在祀与戎，祀有执膰，
戎有受脤，神之大节也。今成子惰，弃其命矣，其不反乎？”
夏四月戊午，晋侯使吕相绝秦，曰：“昔逮我献公，及穆公相好，戮力同心，
申之以盟誓，重之以昏姻。天祸晋国，文公如齐，惠公如秦。无禄，献公即世，
穆公不忘旧德，俾我惠公用能奉祀于晋。又不能成大勋，而为韩之师。亦悔于厥
心，用集我文公，是穆之成也。文公躬擐甲胄，跋履山川，逾越险阻，征东之诸
侯，虞、夏、商、周之胤，而朝诸秦，则亦既报旧德矣。郑人怒君之疆埸，我文
公帅诸侯及秦围郑。秦大夫不询于我寡君，擅及郑盟。诸侯疾之，将致命于秦。
文公恐惧，绥静诸侯，秦师克还无害，则是我有大造于西也。无禄，文公即世，
穆为不吊，蔑死我君，寡我襄公，迭我淆地，奸绝我好，伐我保城，殄灭我费滑，
散离我兄弟，挠乱我同盟，倾覆我国家。我襄公未忘君之旧勋，而惧社稷之陨，
是以有殽之师。犹愿赦罪于穆公，穆公弗听，而即楚谋我。天诱其衷，成王殒命，
穆公是以不克逞志于我。穆、襄即世，康、灵即位。康公，我之自出，又欲阙翦
我公室，倾覆我社稷，帅我蝥贼，以来荡摇我边疆。我是以有令狐之役。康犹不
悛，入我河曲，伐我涑川，俘我王官，翦我羁马，我是以有河曲之战。东道之不
通，则是康公绝我好也。
及君之嗣也，我君景公引领西望曰：‘庶抚我乎！’君亦不惠称盟，利吾有
狄难，入我河县，焚我箕、郜，芟夷我农功，虔刘我边陲。我是以有辅氏之聚。
“君亦悔祸之延，而欲徼福于先君献、穆，使伯车来，命我景公曰：‘吾与女同
好弃恶，复修旧德，以追念前勋，’言誓未就，景公即世，我寡君是以有令狐之
会。君又不祥，背弃盟誓。白狄及君同州，君之仇仇，而我之昏姻也。君来赐命
曰：‘吾与女伐狄。’寡君不敢顾昏姻，畏君之威，而受命于吏。君有二心于狄，
曰：‘晋将伐女。’狄应且憎，是用告我。楚人恶君之二三其德也，亦来告我曰：
‘秦背令狐之盟，而来求盟于我：“昭告昊天上帝、秦三公、楚三王曰：‘余虽
与晋出入，余唯利是视。’不谷恶其无成德，是用宣之，以惩不壹。”诸侯备闻
此言，斯是用痛心疾首，昵就寡人。寡人帅以听命，唯好是求。君若惠顾诸侯，
矜哀寡人，而赐之盟，则寡人之愿也。其承宁诸侯以退，岂敢徼乱。君若不施大
惠，寡人不佞，其不能以诸侯退矣。敢尽布之执事，俾执事实图利之！”
秦桓公既与晋厉公为令狐之盟，而又召狄与楚，欲道以伐晋，诸侯是以睦于
晋。晋栾书将中军，荀庚佐之。士燮将上军，郤锜佐之。韩厥将下军，荀罃佐之。
赵旃将新军，郤至佐之。郤毅御戎，栾鍼为右。孟献子曰：“晋帅乘和，师必
有大功。”五月丁亥，晋师以诸侯之师及秦师战于麻隧。秦师败绩，获秦成差及
不更女父。曹宣公卒于师。师遂济泾，及侯丽而还。迓晋侯于新楚。
成肃公卒于瑕。

### 秦桓公二十八年（周简王九年，鲁成公十四年，前577年）

【经】十有四年春王正月，莒子朱卒。夏，卫孙林父自晋归于卫。秋，叔孙
侨如如齐逆女。郑公子喜帅师伐许。九月，侨如以夫人妇姜氏至自齐。冬十月庚
寅，卫侯臧卒。秦伯卒。
 

## 秦景公

> 嬴石，在位四十年,前576年—前537年
秦桓公子

> 景公四年，晋栾书弑其君厉公。十五年，救郑，败晋兵于栎。是时晋悼公为盟主。十八年，晋悼公强，数会诸侯，率以伐秦，败秦军。秦军走，晋兵追之，遂渡泾，至棫林而还。二十七年，景公如晋，与平公盟，已而背之。三十六年，楚公子围弑其君而自立，是为灵王。景公母弟后子针有宠，景公母弟富，或谮之，恐诛，乃奔晋，车重千乘。晋平公曰：“后子富如此，何以自亡？”对曰：“秦公无道，畏诛，欲待其后世乃归。” 三十九年，楚灵王强，会诸侯于申，为盟主，杀齐庆封。景公立四十年卒，子哀公立。后子复来归秦。

### 秦景公元年（周简王十年，鲁成公十五年，前576年）

### 秦景公二年（周简王十一年，鲁成公十六年，前575年）

【传】
六月，晋、楚遇于鄢陵。范文子不欲战，郤至曰：“韩之战，惠公不振旅。
箕之役，先轸不反命，邲之师，荀伯不复从。皆晋之耻也。子亦见先君之事矣。
今我辟楚，又益耻也。”文子曰：“吾先君之亟战也，有故。秦、狄、齐、楚皆
强，不尽力，子孙将弱。今三强服矣，敌楚而已。唯圣人能外内无患，自非圣人，
外宁必有内忧。盍释楚以为外惧乎？”

### 秦景公四年（周简王十三年，鲁成公十八年，前573年）

### 秦景公十三年（周灵王八年，鲁襄公九年，前564年）

【传】
秦景公使士雃乞师于楚，将以伐晋，楚子许之。子囊曰：“不可。当今
吾不能与晋争。晋君类能而使之，举不失选，官不易方。其卿让于善，其大夫不
失守，其士竞于教，其庶人力于农穑。商工皂隶，不知迁业。韩厥老矣，知罃禀
焉以为政。范匄少于中行偃而上之，使佐中军。韩起少于栾黡，而栾黡、士鲂上
之，使佐上军。魏绛多功，以赵武为贤而为之佐。君明臣忠，上让下竞。当是时
也，晋不可敌，事之而后可。君其图之！”王曰：“吾既许之矣。虽不及晋，必
将出师。”秋，楚子师于武城以为秦援。秦人侵晋，晋饥，弗能报也。

### 秦景公十四年（周灵王九年，鲁襄公十年，前563年）

【经】十年春，公会晋侯、宋公、卫侯、曹伯、莒子、邾子、滕子、薛伯、
杞伯、小邾子、齐世子光会吴于柤。夏，五月甲午，遂灭偪阳。公至自会。楚
公子贞、郑公孙辄帅师伐宋。晋师伐秦。秋，莒人伐我东鄙。公会晋侯、宋公、
卫侯、曹伯、莒子、邾子、齐世子光、滕子、薛伯、杞伯、小邾子伐郑。冬，盗
杀郑公子騑、公子发、公孙辄。戍郑虎牢。楚公子贞帅师救郑。公至自伐郑。
【传】十年春，会于柤，会吴子寿梦也。三月癸丑，齐高厚相大子光以先
会诸侯于钟离，不敬。士庄子曰：“高子相大子以会诸侯，将社稷是卫，而皆不
敬，弃社稷也，其将不免乎！”
六月，楚子囊、郑子耳伐宋，师于訾毋。庚午，围宋，门于桐门。
晋荀罃伐秦，报其侵也。
卫侯救宋，师于襄牛。郑子展曰：“必伐卫，不然，是不与楚也。得罪于晋，
又得罪于楚，国将若之何？”子驷曰：“国病矣！”子展曰：“得罪于二大国，
必亡。病不犹愈于亡乎？”诸大夫皆以为然。故郑皇耳帅师侵卫，楚令也。孙文
子卜追之，献兆于定姜。姜氏问繇。曰：“兆如山陵，有夫出征，而丧其雄。”
姜氏曰：“征者丧雄，御寇之利也。大夫图之！”卫人追之，孙蒯获郑皇耳于犬
丘。

### 秦景公十五年（周灵王十年，鲁襄公十一年，前562年）

【经】十有一年春王正月，作三军。夏四月，四卜郊，不从，乃不郊。郑公
孙舍之帅师侵宋。公会晋侯、宋公、卫侯、曹伯、齐世子光、莒子、邾子、滕子、
薛伯、杞伯、小邾子伐郑。秋七月己未，同盟于亳城北。公至自伐郑。楚子、郑
伯伐宋。公会晋侯、宋公、卫侯、曹伯、齐世子光、莒子、邾子、滕子、薛伯、
杞伯、小邾子伐郑，会于萧鱼。公至自会。楚执郑行人良霄。冬，秦人伐晋。
【传】十一年春，季武子将作三军，告叔孙穆子曰：“请为三军，各征其军。”
穆子曰：“政将及子，子必不能。”武子固请之，穆子曰：“然则盟诸？”乃盟
诸僖闳，诅诸五父之衢。
正月，作三军，三分公室而各有其一。三子各毁其乘。李氏使其乘之人，以
其役邑入者，无征；不入者，倍征。孟氏使半为臣，若子若弟。叔孙氏使尽为臣，
不然，不舍。
郑人患晋、楚之故，诸大夫曰：“不从晋，国几亡。楚弱于晋，晋不吾疾也。
晋疾，楚将辟之。何为而使晋师致死于我，楚弗敢敌，而后可固与也。”子展曰：
“与宋为恶，诸侯必至，吾从之盟。楚师至，吾又从之，则晋怒甚矣。晋能骤来，
楚将不能，吾乃固与晋。”大夫说之，使疆埸之司恶于宋。宋向戌侵郑，大获。
子展曰：“师而伐宋可矣。若我伐宋，诸侯之伐我必疾，吾乃听命焉，且告于楚。
楚师至，吾又与之盟，而重赂晋师，乃免矣。”夏，郑子展侵宋。
四月，诸侯伐郑。己亥，齐大子光、宋向戌先至于郑，门于东门。其莫，晋
荀罃至于西郊，东侵旧许。卫孙林父侵其北鄙。六月，诸侯会于北林，师于向，
右还，次于琐，围郑。观兵于南门，西济于济隧。郑人惧，乃行成。
秋七月，同盟于亳。范宣子曰：“不慎，必失诸侯。诸侯道敝而无成，能无
贰乎？”乃盟，载书曰：“凡我同盟，毋蕴年，毋壅利，毋保奸，毋留慝，救灾
患，恤祸乱，同好恶，奖王室。或间兹命，司慎司盟，名山名川，群神群祀，先
王先公，七姓十二国之祖，明神殛之，俾失其民，队命亡氏，踣其国家。”
楚子囊乞旅于秦，秦右大夫詹帅师从楚子，将以伐郑。郑伯逆之。丙子，伐
宋。
九月，诸侯悉师以复伐郑。郑人使良霄、大宰石如楚，告将服于晋，曰：
“孤以社稷之故，不能怀君。君若能以玉帛绥晋，不然则武震以摄威之，孤之愿
也。”楚人执之，书曰“行人”，言使人也。诸侯之师观兵于郑东门，郑人使王
子伯骈行成。甲戌，晋赵武入盟郑伯。冬十月丁亥，郑子展出盟晋侯。十二月戊
寅，会于萧鱼。庚辰，赦郑囚，皆礼而归之。纳斥候，禁侵掠。晋侯使叔肸告于
诸侯。公使臧孙纥对曰：“凡我同盟，小国有罪，大国致讨，苟有以藉手，鲜不
赦宥。寡君闻命矣。”郑人赂晋侯以师悝、### （师触、师蠲，广车、軘车淳十五乘，
甲兵备，凡兵车百乘，歌钟二肆，及其镈磐，女乐二八。
晋侯以乐之半赐魏绛，曰：“子教寡人和诸戎狄，以正诸华。八年之中，九
合诸侯，如乐之和，无所不谐。请与子乐之。”辞曰：“夫和戎狄，国之福也；
八年之中，九合诸侯，诸侯无慝，君之灵也，二三子之劳也，臣何力之有焉？抑
臣愿君安其乐而思其终也！《诗》曰：‘乐只君子，殿天子之邦。乐只君子，福
禄攸同。便蕃左右，亦是帅从。’夫乐以安德，义以处之，礼以行之，信以守之，
仁以厉之，而后可以殿邦国，同福禄，来远人，所谓乐也。《书》曰：‘居安思
危。’思则有备，有备无患，敢以此规。”公曰：“子之教，敢不承命。抑微子，
寡人无以待戎，不能济河。夫赏，国之典也，藏在盟府，不可废也，子其受之！”
魏绛于是乎始有金石之乐，礼也。
秦庶长鲍、庶长武帅师伐晋以救郑。鲍先入晋地，士鲂御之，少秦师而弗设
备。壬午，武济自辅氏，与鲍交伐晋师。己丑，秦、晋战于栎，晋师败绩，易秦
故也。

### 秦景公十六年（周灵王十一年，鲁襄公十二年，前561年，庚子）

【经】十有二年春王二月，莒人伐我东鄙，围台。季孙宿帅师救台，遂入郓。
夏，晋侯使士鲂来聘。秋九月，吴子乘卒。冬，楚公子贞帅师侵宋。公如晋。
【传】十二年春，莒人伐我东鄙，围台。季武子救台，遂入郓，取其钟以为
公盘。
夏，晋士鲂来聘，且拜师。
秋，吴子寿梦卒。临于周庙，礼也。凡诸侯之丧，异姓临于外，同姓于宗庙，
同宗于祖庙，同族于祢庙。是故鲁为诸姬，临于周庙。为邢、凡、蒋、茅、胙、
祭临于周公之庙。
冬，楚子囊、秦庶长无地伐宋，师于扬梁，以报晋之取郑也。
灵王求后于齐。齐侯问对于晏桓子，桓子对曰：“先王之礼辞有之，天子求
后于诸侯，诸侯对曰：‘夫妇所生若而人。妾妇之子若而人。’无女而有姊妹及
姑姊妹，则曰：‘先守某公之遗女若而人。’”齐侯许昏，王使阴里逆之。
公如晋，朝，且拜士鲂之辱，礼也。
秦嬴归于楚。楚司马子庚聘于秦，为夫人宁，礼也。

### 秦景公十八年（周灵王十三年，鲁襄公十四年，前559年，壬寅）

【经】十有四年春王正月，季孙宿、叔老会晋士匄、齐人、宋人、卫人、郑
公孙虿、曹人、莒人、邾人、滕人、薛人、杞人、小邾人会吴于向。二月乙朔，
日有食之。夏四月，叔孙豹会晋荀偃、齐人、宋人、卫北宫括、郑公孙虿、曹人、
莒人、邾人、滕人、薛人、杞人、小邾人伐秦。己未，卫侯出奔齐。莒人侵我东
鄙。秋，楚公子贞帅师伐吴。冬，季孙宿会晋士匄、宋华阅、卫孙林父、郑公孙
虿、莒人、邾人于戚。
【传】十四年春，吴告败于晋。会于向，为吴谋楚故也。范宣子数吴之不德
也，以退吴人。
执莒公子务娄，以其通楚使也。
将执戎子驹支。范宣子亲数诸朝，曰：“来！姜戎氏！昔秦人迫逐乃祖吾离
于瓜州，乃祖吾离被苫盖，蒙荆棘，以来归我先君。我先君惠公有不腆之田，与
女剖分而食之。今诸侯之事我寡君不如昔者，盖言语漏泄，则职女之由。诘朝之
事，尔无与焉！与将执女！”对曰：“昔秦人负恃其众，贪于土地，逐我诸戎。
惠公蠲其大德，谓我诸戎，是四岳之裔胄也，毋是翦弃。赐我南鄙之田，狐狸所
居，豺狼所嗥。我诸戎除翦其荆棘，驱其狐狸豺狼，以为先君不侵不叛之臣，至
于今不贰。昔文公与秦伐郑，秦人窃与郑盟而舍戍焉，于是乎有殽之师。晋御其
上，戎亢其下，秦师不复，我诸戎实然。譬如捕鹿，晋人角之，诸戎掎之，与晋
踣之，戎何以不免？自是以来，晋之百役，与我诸戎相继于时，以从执政，犹殽
志也。岂敢离逖？今官之师旅，无乃实有所阙，以携诸侯，而罪我诸戎！我诸戎
饮食衣服，不与华同，贽币不通，言语不达，何恶之能为？不与于会，亦无瞢焉！”
赋《青蝇》而退。宣子辞焉，使即事于会，成恺悌也。于是，子叔齐子为季武子
介以会，自是晋人轻鲁币，而益敬其使。
吴子诸樊既除丧，将立季札。季札辞曰：“曹宣公之卒也，诸侯与曹人不义
曹君，将立子臧。子臧去之，遂弗为也，以成曹君。君子曰：‘能守节。’君，
义嗣也。谁敢奸君？有国，非吾节也。札虽不才，愿附于子臧，以无失节。”固
立之。弃其室而耕。乃舍之。
夏，诸侯之大夫从晋侯伐秦，以报栎之役也。晋侯待于竟，使六卿帅诸侯之
师以进。及泾，不济。叔向见叔孙穆子。穆子赋《匏有苦叶》。叔向退而具舟，
鲁人、莒人先济。郑子蟜见卫北宫懿子曰：“与人而不固，取恶莫甚焉！若社
稷何？”懿子说。二子见诸侯之师而劝之济，济泾而次。秦人毒泾上流，师人多
死。郑司马子蟜帅郑师以进，师皆从之，至于棫林，不获成焉。荀偃令曰：
“鸡鸣而驾，塞井夷灶，唯余马首是瞻！”栾黡曰：“晋国之命，未是有也。余
马首欲东。”乃归。下军从之。左史谓魏庄子曰：“不待中行伯乎？”庄子曰：
“夫子命从帅。栾伯，吾帅也，吾将从之。从帅，所以待夫子也。”伯游曰：
“吾令实过，悔之何及，多遗秦禽。”乃命大还。晋人谓之迁延之役。
栾鍼曰：“此役也，报栎之败也。役又无功，晋之耻也。吾有二位于戎路，
敢不耻乎？”与士鞅驰秦师，死焉。士鞅反，栾黡谓士匄曰：“余弟不欲住，而
子召之。余弟死，而子来，是而子杀余之弟也。弗逐，余亦将杀之。”士鞅奔秦。
于是，齐崔杼、宋华阅、仲江会伐秦，不书，惰也。向之会亦如之。卫北宫
括不书于向，书于伐秦，摄也。
秦伯问于士鞅曰：“晋大夫其谁先亡？”对曰：“其栾氏乎！”秦伯曰：
“以其汰乎？”对曰：“然。栾黡汰虐已甚，犹可以免。其在盈乎！”秦伯曰：
“何故？”对曰：“武子之德在民，如周人之思召公焉，爱其甘棠，况其子乎？
栾黡死，盈之善未能及人，武子所施没矣，而黡之怨实章，将于是乎在。”秦伯
以为知言，为之请于晋而复之。
卫献公戒孙文子、宁惠子食，皆服而朝。日旰不召，而射鸿于囿。二子从之，
不释皮冠而与之言。二子怒。孙文子如戚，孙蒯入使。公饮之酒，使大师歌《巧
言》之卒章。大师辞，师曹请为之。初，公有嬖妾，使师曹诲之琴，师曹鞭之。
公怒，鞭师曹三百。故师曹欲歌之，以怒孙子以报公。公使歌之，遂诵之。
蒯惧，告文子。文子曰：“君忌我矣，弗先。必死。”并帑于戚而入，见蘧
伯玉曰：“君之暴虐，子所知也。大惧社稷之倾覆，将若之何？”对曰：“君制
其国，臣敢奸之？虽奸之，庸如愈乎？”遂行，从近关出。公使子蟜、子伯、
子皮与孙子盟于丘宫，孙子皆杀之。四月己未，子展奔齐。公如鄄，使子行于孙
子，孙子又杀之。公出奔齐，孙氏追之，败公徒于河泽。鄄人执之。
初，尹公佗学射于庚公差，庚公差学射于公孙丁。二子追公，公孙丁御公。
子鱼曰：“射为背师，不射为戮，射为礼乎。”射两軥而还。尹公佗曰：“子
为师，我则远矣。”乃反之。公孙丁授公辔而射之，贯臂。
子鲜从公，及竟，公使祝宗告亡，且告无罪。定姜曰：“无神何告？若有，
不可诬也。有罪，若何告无？舍大臣而与小臣谋，一罪也。先君有冢卿以为师保，
而蔑之，二罪也。余以巾栉事先君，而暴妾使余，三罪也。告亡而已，无告无罪。”
公使厚成叔吊于卫，曰：“寡君使瘠，闻君不抚社稷，而越在他竟，若之何
不吊？以同盟之故，使瘠敢私于执事曰：‘有君不吊，有臣不敏，君不赦宥，臣
亦不帅职，增淫发泄，其若之何？’”卫人使大叔仪对曰：“群臣不佞，得罪于
寡君。寡君不以即刑而悼弃之，以为君忧。君不忘先君之好，辱吊群臣，又重恤
之。敢拜君命之辱，重拜大贶。”厚孙归，复命，语臧武仲曰：“卫君其必归乎！
有大叔仪以守，有母弟鱄以出，或抚其内，或营其外，能无归乎？”
齐人以郲寄卫侯。及其复也，以郲粮归。右宰谷从而逃归，卫人将杀之。
辞曰：“余不说初矣，余狐裘而羔袖。”乃赦之。卫人立公孙剽，孙林父、宁殖
相之，以听命于诸侯。
卫侯在郲，臧纥如齐，唁卫侯。与之言，虐。退而告其人曰：“卫侯其不
得入矣！其言粪土也，亡而不变，何以复国？”子展、子鲜闻之，见臧纥，与之
言，道。臧孙说，谓其人曰：“卫君必入。夫二子者，或輓之，或推之，欲无
入，得乎？”
师归自伐秦，晋侯舍新军，礼也。成国不过半天子之军，周为六军，诸侯之
大者，三军可也。于是知朔生盈而死，盈生六年而武子卒，彘裘亦幼，皆未可立
也。新军无帅，故舍之。

诸侯伐秦鲁人以莒人先济     

  〔原文〕    

  诸侯伐秦①，及泾莫济②。晋叔向见叔孙穆子曰③：“诸侯谓秦不恭而 讨之，及泾而止，于秦何盖？”穆子曰：“豹之业，及《匏有苦叶》矣④， 不知其他。”叔向退，召舟虞与司马⑤，曰：“夫苦匏不材于人，共济而已。 鲁叔孙赋《匏有苦叶》，必将涉矣。具舟除隧，不共有法。”是行也，鲁人 以莒人先济，诸侯从之。    

  〔注释〕  

  ①诸侯伐秦：指前559年，晋侯派六卿率领诸侯大夫讨伐秦国，以报栎地战役失败之仇。 ②泾：水名，渭河的支流。③叔向：晋国大夫，名肸。④ 《匏有苦叶》：《诗经&#8226;邶风》篇名。匏， 一种有苦味的葫芦，不能食用，但浮渡深水时，可以系在腰间作浮囊。⑤舟虞：军中掌船只运输的官 员。司马：即军司马，主管军政的官员。    

  〔译文〕   

  晋国发动诸侯讨伐秦国，军队到达泾水时谁也不肯先渡河。晋国大夫叔 向去见鲁国的叔孙穆子，说：“诸侯认为秦国对盟主不恭敬而讨伐它，但到 达泾水后却停止不前，这对伐秦有什么好处？”穆子说：“我的事，就是诵 读《匏有苦叶》，不懂得其他还有什么。”叔向告辞后，召来管理船只和军 政的官员，说：“苦匏不能被人食用，只能派渡河的用处。鲁国的叔孙穆子 诵读《匏有苦叶》，一定是打算过河了。你们马上准备船只，清除道路，不 供给船只要依法论处。”在这次渡河的行动中，鲁国用莒国的部队先过河， 诸侯们随后跟着过了河。 

### 秦景公二十九年（周灵王二十四年，鲁襄公二十五年，前548年）

【传】
会于夷仪之岁，齐人城郏。其五月，秦、晋为成。晋韩起如秦莅盟，秦伯车
如晋莅盟，成而不结。

### 秦景公三十年（周灵王二十五年，鲁襄公二十六年，前547年）

【经】二十有六年春王二月辛卯，卫宁喜弑其君剽。卫孙林父入于戚以叛。
甲午，卫侯衎复归于卫。夏，晋侯使荀吴来聘。公会晋人、郑良霄、宋人、曹人
于澶渊。秋，宋公杀其世子痤。晋人执卫宁喜。八月壬午，许男宁卒于楚。冬，
楚子、蔡侯、陈侯伐郑。葬许灵公。
【传】二十六年春，秦伯之弟鍼如晋修成，叔向命召行人子员。行人子朱
曰：“朱也当御。”三云，叔向不应。子朱怒，曰：“班爵同，何以黜朱于朝？”
抚剑从之。叔向曰：“秦、晋不和久矣！今日之事，幸而集，晋国赖之。不集，
三军暴骨。子员道二国之言无私，子常易之。奸以事君者，吾所能御也。”拂衣
从之。人救之。平公曰：“晋其庶乎！吾臣之所争者大。”师旷曰：“公室惧卑。
臣不心竞而力争，不务德而争善，私欲已侈，能无卑乎？”
郑伯赏入陈之功。三月甲寅朔，享子展，赐之先路、三命之服，先八邑。赐
子产次路、再命之服，先六邑。子产辞邑，曰：“自上以下，隆杀以两，礼也。
臣之位在四，且子展之功也。臣不敢及及赏礼，请辞邑。”公固予之，乃受三邑。
公孙挥曰：“子产其将知政矣！让不失礼。”
晋人为孙氏故，召诸侯，将以讨卫也。夏，中行穆子来聘，召公也。
楚子、秦人侵吴，及雩娄，闻吴有备而还。遂侵郑，五月，至于城麇。郑皇
颉戍之，出，与楚师战，败。穿封戌囚皇颉，公子围与之争之。正于伯州犁，伯
州犁曰：“请问于囚。”乃立囚。伯州犁曰：“所争，君子也，其何不知？”上
其手，曰：“夫子为王子围，寡君之贵介弟也。”下其手，曰：“此子为穿封戌，
方城外之县尹也。谁获子？”囚曰：“颉遇王子，弱焉。”戌怒，抽戈逐王子围，
弗及。楚人以皇颉归。
印堇父与皇颉戍城麇，楚人囚之，以献于秦。郑人取货于印氏以请之，子大
叔为令正，以为请。子产曰：“不获。受楚之功而取货于郑，不可谓国，秦不其
然。若曰：‘拜君之勤郑国，微君之惠，楚师其犹在敝邑之城下。’其可。”弗
从，遂行。秦人不予。更币，从子产而后获之。
六月，公会晋赵武、宋向戌、郑良霄、曹人于澶渊以讨卫，疆戚田。取卫西
鄙懿氏六十以与孙氏。赵武不书，尊公也。向戌不书，后也。郑先宋，不失所也。
于是卫侯会之。晋人执宁喜、北宫遗，使女齐以先归。卫侯如晋，晋人执而囚之
于士弱氏。

### 秦景公三十一年（周灵王二十六年，鲁襄公二十七年，前546年，乙卯）

【传】二十七年春，胥梁带使诸丧邑者具具车徒以受地，必周。使乌余车徒
以受封，乌余以众出。使诸侯伪效乌余之封者，而遂执之，尽获之。皆取其邑而
归诸侯，诸侯是以睦于晋。
公与免余邑六十，辞曰：“唯卿备百邑，臣六十矣。下有上禄，乱也，臣弗
敢闻。且宁子唯多邑，故死。臣惧死之速及也。”公固与之，受其半。以为少师。
公使为卿，辞曰：“大叔仪不贰，能赞大事。君其命之！”乃使文子为卿。
宋向戌善于赵文子，又善于令尹子木，欲弭诸侯之兵以为名。如晋，告赵孟。
赵孟谋于诸大夫，韩宣子曰：“兵，民之残也，财用之蠹，小国之大灾也。将或
弭之，虽曰不可，必将许之。弗许，楚将许之，以召诸侯，则我失为盟主矣。”
晋人许之。如楚，楚亦许之。如齐，齐人难之。陈文子曰：“晋、楚许之，我焉
得已。且人曰弭兵，而我弗许，则固携吾民矣！将焉用之？”齐人许之。告于秦，
秦亦许之。皆告于小国，为会于宋。
五月甲辰，晋赵武至于宋。丙午，郑良霄至。六月丁未朔，宋人享赵文子，
叔向为介。司马置折俎，礼也。仲尼使举是礼也，以为多文辞。戊申，叔孙豹、
齐庆封、陈须无、卫石恶至。甲寅，晋荀盈从赵武至。丙辰，邾悼公至。壬戌，
楚公子黑肱先至，成言于晋。丁卯，宋向戌如陈，从子木成言于楚。戊辰，滕成
公至。子木谓向戌：“请晋、楚之从交相见也。”庚午，向戌复于赵孟。赵孟曰：
“晋、楚、齐、秦，匹也。晋之不能于齐，犹楚之不能于秦也。楚君若能使秦君
辱于敝邑，寡君敢不固请于齐？”壬申，左师复言于子木。子木使驲谒诸王，王
曰：“释齐、秦，他国请相见也。”秋七月戊寅，左师至。是夜也，赵孟及子皙
盟，以齐言。庚辰，子木至自陈。陈孔奂、蔡公孙归生至。曹、许之大夫皆至。
以藩为军，晋、楚各处其偏。伯夙谓赵孟曰：“楚氛甚恶，惧难。”赵孟曰：
“吾左还，入于宋，若我何？”
辛巳，将盟于宋西门之外，楚人衷甲。伯州犁曰：“合诸侯之师，以为不信，
无乃不可乎？夫诸侯望信于楚，是以来服。若不信，是弃其所以服诸侯也。”固
请释甲。子木曰：“晋、楚无信久矣，事利而已。苟得志焉，焉用有信？”大宰
退，告人曰：“令尹将死矣，不及三年。求逞志而弃信，志将逞乎？志以发言，
言以出信，信以立志，参以定之。信亡，何以及三？”赵孟患楚衷甲，以告叔向。
叔向曰：“何害也？匹夫一为不信，犹不可，单毙其死。若合诸侯之卿，以为不
信，必不捷矣。食言者不病，非子之患也。夫以信召人，而以僣济之。必莫之与
也，安能害我？且吾因宋以守病，则夫能致死，与宋致死，虽倍楚可也。子何惧
焉？又不及是。曰弭兵以召诸侯，而称兵以害我，吾庸多矣，非所患也。”
季武子使谓叔孙以公命，曰：“视邾、滕。”既而齐人请邾，宋人请滕，皆
不与盟。叔孙曰：“邾、滕，人之私也；我，列国也，何故视之？宋、卫，吾匹
也。”乃盟。故不书其族，言违命也。
晋、楚争先。晋人曰：“晋固为诸侯盟主，未有先晋者也。”楚人曰：“子
言晋、楚匹也，若晋常先，是楚弱也。且晋、楚狎主诸侯之盟也久矣！岂专在晋？”
叔向谓赵孟曰：“诸侯归晋之德只，非归其尸盟也。子务德，无争先！且诸侯盟，
小国固必有尸盟者。楚为晋细，不亦可乎？”乃先楚人。书先晋，晋有信也。
壬午，宋公兼享晋、楚之大夫，赵孟为客。子木与之言，弗能对。使叔向侍
言焉，子木亦不能对也。
乙酉，宋公及诸侯之大夫盟于蒙门之外。子木问于赵孟曰：“范武子之德何
如？”对曰：“夫人之家事治，言于晋国无隐情。其祝史陈信于鬼神，无愧辞。”
子木归，以语王。王曰：“尚矣哉！能歆神人，宜其光辅五君以为盟主也。”子
木又语王曰：“宜晋之伯也！有叔向以佐其卿，楚无以当之，不可与争。”晋荀
寅遂如楚莅盟。
郑伯享赵孟于垂陇，子展、伯有、子西、子产、子大叔、二子石从。赵孟曰：
“七子从君，以宠武也。请皆赋以卒君贶，武亦以观七子之志。”子展赋《草虫》，
赵孟曰：“善哉！民之主也。抑武也不足以当之。”伯有赋《鹑之贲贲》，赵孟
曰：“床第之言不逾阈，况在野乎？非使人之所得闻也。”子西赋《黍苗》之四
章，赵孟曰：“寡君在，武何能焉？”子产赋《隰桑》，赵孟曰：“武请受其卒
章。”子大叔赋《野有蔓草》，赵孟曰：“吾子之惠也。”印段赋《蟋蟀》，赵
孟曰：“善哉！保家之主也，吾有望矣！”公孙段赋《桑扈》，赵孟曰：“‘匪
交匪敖’，福将焉往？若保是言也，欲辞福禄，得乎？”卒享。文子告叔向曰：
“伯有将为戮矣！诗以言志，志诬其上，而公怨之，以为宾荣，其能久乎？幸而
后亡。”叔向曰：“然。已侈！所谓不及五稔者，夫子之谓矣。”文子曰：“其
余皆数世之主也。子展其后亡者也，在上不忘降。印氏其次也，乐而不荒。乐以
安民，不淫以使之，后亡，不亦可乎？”
宋左师请赏，曰：“请免死之邑。”公与之邑六十。以示子罕，子罕曰：
“凡诸侯小国，晋、楚所以兵威之。畏而后上下慈和，慈和而后能安靖其国家，
以事大国，所以存也。无威则骄，骄则乱生，乱生必灭，所以亡也。天生五材，
民并用之，废一不可，谁能去兵？兵之设久矣，所以威不轨而昭文德也。圣人以
兴，乱人以废，废兴存亡昏明之术，皆兵之由也。而子求去之，不亦诬乎？以诬
道蔽诸侯，罪莫大焉。纵无大讨，而又求赏，无厌之甚也！”削而投之。左师辞
邑。向氏欲攻司城，左师曰：“我将亡，夫子存我，德莫大焉，又可攻乎？”君
子曰：“‘彼己之子，邦之司直。’乐喜之谓乎？‘何以恤我，我其收之。’向
戌之谓乎？”
齐崔杼生成及强而寡。娶东郭姜，生明。东郭姜以孤入，曰棠无咎，与东郭
偃相崔氏。崔成有疾，而废之，而立明。成请老于崔，崔子许之。偃与无咎弗予，
曰：“崔，宗邑也，必在宗主。”成与强怒，将杀之。告庆封曰：“夫子之身亦
子所知也，唯无咎与偃是从，父兄莫得进矣。大恐害夫子，敢以告。”庆封曰：
“子姑退，吾图之。”告卢蒲弊。卢蒲弊曰：“彼，君之仇也。天或者将弃彼矣。
彼实家乱，子何病焉！崔之薄，庆之厚也。”他日又告。庆封曰：“苟利夫子，
必去之！难，吾助女。”
九月庚辰，崔成、崔强杀东郭偃、棠无咎于崔氏之朝。崔子怒而出，其众皆
逃，求人使驾，不得。使圉人驾，寺人御而出。且曰：“崔氏有福，止余犹可。”
遂见庆封。庆封曰：“崔、庆一也。是何敢然？请为子讨之。”使卢蒲弊帅甲以
攻崔氏。崔氏堞其宫而守之，弗克。使国人助之，遂灭崔氏，杀成与强，而尽俘
其家。其妻缢。弊复命于崔子，且御而归之。至，则无归矣，乃缢。崔明夜辟诸
大墓。辛巳，崔明来奔，庆封当国。
楚薳罢如晋莅盟，晋将享之。将出，赋《既醉》。叔向曰：“薳氏之有后于
楚国也，宜哉！承君命，不忘敏。子荡将知政矣。敏以事君，必能养民。政其焉
往？”
崔氏之乱，申鲜虞来奔，仆赁于野，以丧庄公。冬，楚人召之，遂如楚为右
尹。
十一月乙亥朔，日有食之。辰在申，司历过也，再失闰矣。

### 秦景公二十四年（周灵王十九年，鲁襄公二十年，前553年）

### 秦景公三十六年（周景王四年，鲁昭公元年，前541年）

【经】元年春王正月，公即位。叔孙豹会晋赵武、楚公子围、齐国弱、宋向
戌、卫齐恶、陈公子招、蔡公孙归生、郑罕虎、许人、曹人于虢。三月，取郓。
夏，秦伯之弟鍼出奔晋。六月丁巳，邾子华卒。晋荀吴帅师败狄于大卤。秋，
莒去疾自齐入于莒。莒展舆出奔吴。叔弓帅师疆郓田。葬邾悼公。冬十有一月己
酉，楚子麇卒。公子比出奔晋。
【传】元年春，楚公子围聘于郑，且娶于公孙段氏，伍举为介。将入馆，郑
人恶之，使行人子羽与之言，乃馆于外。既聘，将以众逆。子产患之，使子羽辞，
曰：“以敝邑褊小，不足以容从者，请墠听命！”令尹命大宰伯州犁对曰：
“君辱贶寡大夫围，谓围：‘将使丰氏抚有而室。围布几筵，告于庄、共之庙而
来。若野赐之，是委君贶于草莽也！是寡大夫不得列于诸卿也！不宁唯是，又使
围蒙其先君，将不得为寡君老，其蔑以复矣。唯大夫图之！”子羽曰：“小国无
罪，恃实其罪。将恃大国之安靖己，而无乃包藏祸心以图之。小国失恃而惩诸侯，
使莫不憾者，距违君命，而有所壅塞不行是惧！不然，敝邑，馆人之属也，其敢
爱丰氏之祧？”伍举知其有备也，请垂橐而入。许之。
正月乙未，入，逆而出。遂会于虢，寻宋之盟也。祁午谓赵文子曰：“宋之
盟，楚人得志于晋。今令尹之不信，诸侯之所闻也。子弗戒，惧又如宋。子木之
信称于诸侯，犹诈晋而驾焉，况不信之尤者乎？楚重得志于晋，晋之耻也。子相
晋国以为盟主，于今七年矣！再合诸侯，三合大夫，服齐、狄，宁东夏，平秦乱，
城淳于，师徒不顿，国家不罢，民无谤讟，诸侯无怨，天无大灾，子之力也。有
令名矣，而终之以耻，午也是惧。吾子其不可以不戒！”文子曰：“武受赐矣！
然宋之盟，子木有祸人之心，武有仁人之心，是楚所以驾于晋也。今武犹是心也，
楚又行僣，非所害也。武将信以为本，循而行之。譬如农夫，是穮是蓘，
虽有饥馑，必有丰年。且吾闻之：‘能信不为人下。’吾未能也。《诗》曰：
‘不僣不贼，鲜不为则。’信也。能为人则者，不为人下矣。吾不能是难，楚不
为患。”
大夫皆谋之。子产曰：“直钧，幼贱有罪。罪在楚也。”乃执子南而数之，
曰：“国之大节有五，女皆奸之：畏君之威，听其政，尊其贵，事其长，养其亲。
五者所以为国也。今君在国，女用兵焉，不畏威也。奸国之纪，不听政也。子皙，
上大夫，女，嬖大夫，而弗下之，不尊贵也。幼而不忌，不事长也。兵其从兄，
不养亲也。君曰：‘余不女忍杀，宥女以远。’勉，速行乎，无重而罪！”
五月庚辰，郑放游楚于吴，将行子南，子产咨于大叔。大叔曰：“吉不能亢
身，焉能亢宗？彼，国政也，非私难也。子图郑国，利则行之，又何疑焉？周公
杀管叔而蔡蔡叔，夫岂不爱？王室故也。吉若获戾，子将行之，何有于诸游？”
秦后子有宠于桓，如二君于景。其母曰：“弗去，惧选。”癸卯，鍼适晋，
其车千乘。书曰：“秦伯之弟鍼出奔晋。”罪秦伯也。后子享晋侯，造舟于河，
十里舍车，自雍及绛。归取酬币，终事八反。司马侯问焉，曰：“子之车，尽于
此而已乎？”对曰：“此之谓多矣！若能少此，吾何以得见？”女叔齐以告公，
且曰：“秦公子必归。臣闻君子能知其过，必有令图。令图，天所赞也。”
后子见赵孟。赵孟曰：“吾子其曷归？”对曰：“鍼惧选于寡君，是以在
此，将待嗣君。”赵孟曰：“秦君何如？”对曰：“无道。”赵孟曰：“亡乎？”
对曰：“何为？一世无道，国未艾也。国于天地，有与立焉。不数世淫，弗能毙
也。”赵孟曰：“天乎？”对曰：“有焉。”赵孟曰：“其几何？”对曰：“
鍼闻之，国无道而年谷和熟，天赞之也。鲜不五稔。”赵孟视荫，曰：“朝夕
不相及，谁能待五？”后子出，而告人曰：“赵孟将死矣。主民，玩岁而愒日，
其与几何？”
晋侯闻子产之言，曰：“博物君子也。”重贿之。
晋侯求医于秦。秦伯使医和视之，曰：“疾不可为也。是谓：‘近女室，疾
如蛊。非鬼非食，惑以丧志。良巨将死，天命不佑’”公曰：“女不可近乎？”
对曰：“节之。先王之乐，所以节百事也。故有五节，迟速本末以相及，中声以
降，五降之后，不容弹矣。于是有烦手淫声，慆堙心耳，乃忘平和，君子弗德
也。物亦如之，至于烦，乃舍也已，无以生疾。君子之近琴瑟，以仪节也，非以
慆心也。天有六气，降生五味，发为五色，征为五声，淫生六疾。六气曰阴、
阳、风、雨、晦、明也。分为四时，序为五节，过则为灾。阴淫寒疾，阳淫热疾，
风淫末疾，雨淫腹疾，晦淫惑疾，明淫心疾。女，阳物而晦时，淫则生内热惑蛊
之疾。今君不节不时，能无及此乎？”出，告赵孟。赵孟曰：“谁当良臣？”对
曰：“主是谓矣！主相晋国，于今八年，晋国无乱，诸侯无阙，可谓良矣。和闻
之，国之大臣，荣其宠禄，任其宠节，有灾祸兴而无改焉，必受其咎。今君至于
淫以生疾，将不能图恤社稷，祸孰大焉！主不能御，吾是以云也。”赵孟曰：
“何谓蛊”对曰：“淫溺惑乱之所生也。于文，皿虫为蛊。谷之飞亦为蛊。在
《周易》，女惑男，风落山，谓之《蛊》ⅶⅳ。皆同物也。”赵孟曰：“良医
也。”厚其礼归之。
楚公子围使公子黑肱、伯州犁城犨、栎、郏，郑人惧。子产曰：“不害。令
尹将行大事，而先除二子也。祸不及郑，何患焉？”
冬，楚公子围将聘于郑，伍举为介。未出竟，闻王有疾而还。伍举遂聘。十
一月己酉，公子围至，入问王疾，缢而弑之。遂杀其二子幕及平夏。右尹子干出
奔晋。宫厩尹子皙出奔郑。杀大宰伯州犁于郏。葬王于郏，谓之郏敖。使赴于郑，
伍举问应为后之辞焉。对曰：“寡大夫围。”伍举更之曰：“共王之子围为长。”
子干奔晋，从车五乘。叔向使与秦公子同食，皆百人之饩。赵文子曰：“秦
公子富。”叔向曰：“厎禄以德，德钧以年，年同以尊。公子以国，不闻以富。
且夫以千乘去其国，强御已甚。《诗》曰：‘不侮鳏寡，不畏强御。’秦、楚，
匹也。”使后子与子干齿。辞曰：“鍼惧选，楚公子不获，是以皆来，亦唯命。
且臣与羁齿，无乃不可乎？史佚有言曰：‘非羁何忌？’”
楚灵王即位，薳罢为令尹，薳启强为大宰。郑游吉如楚，葬郏敖，且聘立君。
归，谓子产曰：“具行器矣！楚王汰侈而自说其事，必合诸侯。吾往无日矣。”
子产曰：“不数年，未能也。”
十二月，晋既烝，赵孟适南阳，将会孟子余。甲辰朔，烝于温。庚戌，卒。
郑伯如晋吊，及雍乃复。

### 秦景公四十年（周景王八年，鲁昭公五年，前537年）

【经】五年春王正月，舍中军。楚杀其大夫屈申。公如晋。夏，莒牟夷以牟
娄及防、兹来奔。秋七月，公至自晋。戊辰，叔弓帅师败莒师于蚡泉。秦伯卒。
冬，楚子、蔡侯、陈侯、许男、顿子、沈子、徐人、越人伐吴。
楚师济于罗汭，沈尹赤会楚子，次于莱山。薳射帅繁扬之师，先入南怀，楚
师从之。及汝清，吴不可入。楚子遂观兵于坻箕之山。是行也，吴早设备，楚无
功而还，以蹶由归。楚子惧吴，使沈尹射待命于巢，薳启强待命于雩娄，礼也。
秦后子复归于秦，景公卒故也。


## 秦哀公（秦毕公/秦㻫公）

> 嬴籍，在位三十六年,前536年—前501年，秦景公子

### 秦哀公元年（周景王九年，鲁昭公六年，前536年）

【经】六年春王正月，杞伯益姑卒。葬秦景公。夏，季孙宿如晋。葬杞文公。
宋华合比出奔卫。秋九月，大雩。楚薳罢帅师伐吴。冬，叔弓如楚。齐侯伐北燕。
【传】六年春，王正月，杞文公卒，吊如同盟，礼也。大夫如秦，葬景公，
礼也。

### 秦哀公八年（周景王十六年，鲁昭公十三年，前529年）

【传】
初，共王无冢适，有宠子五人，无適立焉。乃大有事于群望，而祈曰：“请
神择于五人者，使主社稷。”乃遍以璧见于群望，曰：“当璧而拜者，神所立也，
谁敢违之？”既，乃与巴姬密埋璧于大室之庭，使五人齐，而长入拜。康王跨之，
灵王肘加焉，子干、子皙皆远之。平王弱，抱而入，再拜，皆厌纽。斗韦龟属成
然焉，且曰：“弃礼违命，楚其危哉！”
子干归，韩宣子问于叔向曰：“子干其济乎？”对曰：“难。”宣子曰：
“同恶相求，如市贾焉，何难？”对曰：“无与同好，谁与同恶？取国有五难：
有宠而无人，一也；有人而无主，二也；有主而无谋，三也；有谋而无民，四也；
有民而无德，五也。子干在晋十三年矣，晋、楚之从，不闻达者，可谓无人。族
尽亲叛，可谓无主。无衅而动，可谓无谋。为羁终世，可谓无民。亡无爱征，可
谓无德。王虐而不忌，楚君子干，涉五难以弑旧君，谁能济之？有楚国者，其弃
疾乎！君陈、蔡，城外属焉。苛慝不作，盗贼伏隐，私欲不违，民无怨心。先神
命之。国民信之，羋姓有乱，必季实立，楚之常也。获神，一也；有民，二也；
令德，三也；宠贵，四也；居常，五也。有五利以去五难，谁能害之？子干之官，
则右尹也。数其贵宠，则庶子也。以神所命，则又远之。其贵亡矣，其宠弃矣，
民无怀焉，国无与焉，将何以立？”宣子曰：“齐桓、晋文，不亦是乎？”对曰：
“齐桓，卫姬之子也，有宠于僖。有鲍叔牙、宾须无、隰朋以为辅佐，有莒、卫
以为外主，有国、高以为内主。从善如流，下善齐肃，不藏贿，不从欲，施舍不
倦，求善不厌，是以有国，不亦宜乎？我先君文公，狐季姬之子也，有宠于献。
好学而不贰，生十七年，有士五人。有先大夫子余、子犯以为腹心，有魏犨、贾
佗以为股肱，有齐、宋、秦、楚以为外主，有栾、郤、狐、先以为内主。亡十九
年，守志弥笃。惠、怀弃民，民从而与之。献无异亲，民无异望，天方相晋，将
何以代文？此二君者，异于子干。共有宠子，国有奥主。无施于民，无援于外，
去晋而不送，归楚而不逆，何以冀国？”


### 秦哀公十四年，（周景王二十二年，鲁昭公十九年，前523年）

【经】十有九年春，宋公伐邾。夏五月戊辰，许世子止弑其君买。己卯，地
震。秋，齐高发帅师伐莒。冬，葬许悼公。
【传】十九年春，楚工尹赤迁阴于下阴，令尹子瑕城郏。叔孙昭子曰：“楚
不在诸侯矣！其仅自完也，以持其世而已。”
楚子之在蔡也，郹阳封人之女奔之，生大子建。及即位，使伍奢为之师。
费无极为少师，无宠焉，欲谮诸王，曰：“建可室矣。”王为之聘于秦，无极与
逆，劝王取之，正月，楚夫人嬴氏至自秦。
鄅夫人，宋向戌之女也，故向宁请师。二月，宋公伐邾，围虫。三月，取
之。乃尽归鄅俘。
夏，许悼公疟。五月戊辰，饮大子止之药卒。大子奔晋。书曰：“弑其君。”
君子曰：“尽心力以事君，舍药物可也。”
邾人、郳人、徐人会宋公。乙亥，同盟于虫。
楚子为舟师以伐濮。费无极言于楚子曰：“晋之伯也，迩于诸夏，而楚辟陋，
故弗能与争。若大城城父而置大子焉，以通北方，王收南方，是得天下也。”王
说，从之。故太子建居于城父。
令尹子瑕聘于秦，拜夫人也。


### 秦哀公十五年（周景王二十三年，鲁昭公二十年，前522年)

### 秦哀公二十一年（周敬王四年，周姬朝四年，鲁昭公二十六年，前516年）

王子朝使告于诸侯曰：“昔武王克殷，成王靖四方，康王息民，并建母弟，
以蕃屏周。亦曰：‘吾无专享文、武之功，且为后人之迷败倾覆，而溺入于难，
则振救之。’至于夷王，王愆于厥身，诸侯莫不并走其望，以祈王身。至于厉王，
王心戾虐，万民弗忍，居王于彘。诸侯释位，以间王政。宣王有志，而后效官。
至于幽王，天不吊周，王昏不若，用愆厥位。携王奸命，诸侯替之，而建王嗣，
用迁郏鄏。则是兄弟之能用力于王室也。至于惠王，天不靖周，生颓祸心，施
于叔带，惠、襄辟难，越去王都。则有晋、郑，咸黜不端，以绥定王家。则是兄
弟之能率先王之命也。在定王六年，秦人降妖，曰：‘周其有頿王，亦克能修
其职。诸侯服享，二世共职。王室其有间王位，诸侯不图，而受其乱灾。’至于
灵王，生而有頿。王甚神圣，无恶于诸侯。灵王、景王，克终其世。今王室乱，
单旗、刘狄，剥乱天下，壹行不若。谓：‘先王何常之有？唯余心所命，其谁敢
请之？’帅群不吊之人，以行乱于王室。侵欲无厌，规求无度，贯渎鬼神，慢弃
刑法，倍奸齐盟，傲很威仪，矫诬先王。晋为不道，是摄是赞，思肆其罔极。兹
不谷震荡播越，窜在荆蛮，未有攸厎。若我一二兄弟甥舅，奖顺天法，无助狡猾，
以从先王之命，毋速天罚，赦图不谷，则所愿也。敢尽布其腹心，及先王之经，
实深图之。昔先王之命曰：‘王后无適，则择立长。年钧以德，德钧以卜。’王
不立爱，公卿无私，古之制也。穆后及大子寿早夭即世，单、刘赞私立少，以间
先王，亦唯伯仲叔季图之！”

### 秦哀公二十七年（周敬王十年，鲁昭公三十二年，前510年）

### 秦哀公三十一年（周敬王十四年，鲁定公四年，前506年）

【传】
初，伍员与申包胥友。其亡也，谓申包胥曰：“我必复楚国。”申包胥曰：
“勉之！子能复之，我必能兴之。”及昭王在随，申包胥如秦乞师，曰：“吴为
封豕、长蛇，以荐食上国，虐始于楚。寡君失守社稷，越在草莽。使下臣告急，
曰：‘夷德无厌，若邻于君，疆埸之患也。逮吴之未定，君其取分焉。若楚之遂
亡，君之土也。若以君灵抚之，世以事君。’”秦伯使辞焉，曰：“寡人闻命矣。
子姑就馆，将图而告。”对曰：“寡君越在草莽，未获所伏。下臣何敢即安？”
立，依于庭墙而哭，日夜不绝声，勺饮不入口七日。秦哀公为之赋《无衣》，九
顿首而坐，秦师乃出。

### 秦哀公三十二年（周敬王十五年，鲁定公五年，前505年）

【经】五年春王三月辛亥朔，日有食之。夏，归粟于蔡。于越入吴。六月丙
申，季孙意如卒。秋七月壬子，叔孙不敢卒。冬，晋士鞅帅师围鲜虞。
【传】五年春，王人杀子朝于楚。
夏，归粟于蔡，以周亟，矜无资。
越入吴，吴在楚也。
六月，季平子行东野，还，未至，丙申，卒于房。阳虎将以与璠敛，仲梁怀
弗与，曰：“改步改玉。”阳虎欲逐之，告公山不狃。不狃曰：“彼为君也，子
何怨焉？”既葬，桓子行东野，及费。子泄为费宰，逆劳于郊，桓子敬之。劳仲
梁怀，仲梁怀弗敬。子泄怒，谓阳虎：“子行之乎？”
申包胥以秦师至，秦子蒲、子虎帅车五百乘以救楚。子蒲曰：“吾未知吴道。”
使楚人先与吴人战，而自稷会之，大败夫王于沂。吴人获薳射于柏举，其子帅
奔徒以从子西，败吴师于军祥。秋七月，子期、子蒲灭唐。
九月，夫王归，自立也。以与王战而败，奔楚，为堂溪氏。吴师败楚师于
雍澨，秦师又败吴师。吴师居麇，子期将焚之，子西曰：“父兄亲暴骨焉，不能
收，又焚之，不可。”子期曰：“国亡矣！死者若有知也，可以歆旧祀，岂惮焚
之？”焚之，而又战，吴师败。又战于公婿之溪，吴师大败，吴子乃归。囚闉舆
罢，闉舆罢请先，遂逃归。叶公诸梁之弟后臧从其母于吴，不待而归。叶公终不
正视。

### 秦哀公三十六年（周敬王十九年，鲁定公九年，前501年）

【经】九年春王正月。夏四月戊申，郑伯虿卒。得宝玉、大弓。六月，葬郑
献公。秋，齐侯、卫侯次于五氏。秦伯卒。冬，葬秦哀公。 

## 秦夷公

> 未即位，秦哀公子

> 哀公八年，楚公子弃疾弑灵王而自立，是为平王。十一年，楚平王来求秦女为太子建妻。至国，女好而自娶之。十五年，楚平王欲诛建，建亡；伍子胥奔吴。晋公室卑而六卿强，欲内相攻，是以久秦晋不相攻。三十一年，吴王阖闾与伍子胥伐楚，楚王亡奔随，吴遂入郢。楚大夫申包胥来告急，七日不食，日夜哭泣。于是秦乃发五百乘救楚，败吴师。吴师归，楚昭王乃得复入郢。哀公立三十六年卒。太子夷公，夷公蚤死，不得立，立夷公子，是为惠公。

## 秦惠公（秦前惠公）

> 嬴宁，在位九年,前500年—前492年，秦夷公子

> 惠公元年，孔子行鲁相事。五年，晋卿中行、范氏反晋，晋使智氏、赵简子攻之，范、中行氏亡奔齐。惠公立十年卒，子悼公立。

### 秦惠公六年（周敬王二十五年，鲁定公十五年，前495年）

### 秦惠公九年（周敬王二十八年，鲁哀公三年，前492年）

【经】三年春，齐国夏、卫石曼姑帅师围戚。夏四月甲午，地震。五月辛卯，
桓宫、僖宫灾。季孙斯、叔孙州仇帅师城启阳。宋乐髡帅师伐曹。秋七月丙子，
季孙斯卒。蔡人放其大夫公孙猎于吴。冬十月癸卯，秦伯卒。叔孙州仇、仲孙何
忌帅师围邾。

## 秦悼公

> 嬴盘，在位十五年,前491年—前477年，秦惠公子

> 悼公二年，齐臣田乞弑其君孺子，立其兄阳生，是为悼公。六年，吴败齐师。齐人弑悼公，立其子简公。九年，晋定公与吴王夫差盟，争长于黄池，卒先吴。吴强，陵中国。十二年，齐田常弑简公，立其弟平公，常相之。十三年，楚灭陈。秦悼公立十四年卒，子厉共公立。孔子以悼公十二年卒。

### 秦悼公元年（周敬王二十九年，鲁哀公四年，前491年）

> 春王二月葬秦惠公（前惠公）。

## 秦厉共公（秦剌龚公/秦利龚公）

> 嬴刺，在位三十四年,前476年—前443年，秦悼公子

> 厉共公二年，蜀人来赂。十六年，堑河旁。以兵二万伐大荔，取其王城。二十一年，初县频阳。晋取武成。二十四年，晋乱，杀智伯，分其国与赵、韩、魏。二十五年，智开与邑人来奔。三十三年，伐义渠，虏其王。三十四年，日食。厉共公卒，子躁公立。躁公二年，南郑反。十三年，义渠来伐，至渭南。十四年，躁公卒，立其弟怀公。

## 秦躁公（秦趮公）

> 嬴欣，在位十四年，前442年—前429年，秦厉公子

> 厉共公卒，子躁公立。

> 躁公二年，南郑反。十三年，义渠来伐，至渭南。十四年，躁公卒，立其弟怀公。

## 秦怀公

> 嬴封，在位四年，前428年—前425年,秦厉公子，秦躁公弟

> 怀公四年，庶长晁与大臣围怀公，怀公自杀。怀公太子曰昭子，蚤死，大臣乃立太子昭子之子，是为灵公。灵公，怀公孙也。

## 秦灵公（秦肃灵公）

> 嬴肃，在位十年,前424年—前415年，秦怀公孙，秦昭子之子

> 灵公六年，晋城少梁，秦击之。十三年，城籍姑。灵公卒，子献公不得立，立灵公季父悼子，是为简公。简公，昭子之弟而怀公子也。

## 秦简公

> 嬴悼子（有人认为，“悼子”非名），在位十五年,前414年—前400年
秦昭子之弟、秦灵公叔父，（《秦记》谓秦灵公子）

> 简公六年，令吏初带剑。堑洛。城重泉。十六年卒，子惠公立。


### 秦简公十二年（周威烈王二十三年,前403年,戊寅）

> 吴起者，卫人，仕于鲁。齐人伐鲁，鲁人欲以为将，起取齐女为妻，鲁人疑之，起杀妻以求将，大破齐师。或谮之鲁侯曰：“起始事曾参，母死不奔丧，曾参绝之。今又杀妻以求为君将。起，残忍薄行人也。且以鲁国区区而有胜敌之名，则诸侯图鲁矣。”起恐得罪。闻魏文侯贤，乃往归之。文侯问诸李克，李克曰：“起贪而好色，然用兵，司马穰苴弗能过也。”于是文侯以为将，击秦，拔五城。起之为将，与士卒最下者同衣食，卧不设席，行不骑乘，亲裹赢粮，与士卒分劳苦。卒有病疽者，起为吮之。卒母闻而哭之。人曰：“子，卒也，而将军自吮其疽，何哭为？”母曰：“非然也。往年吴公吮其父，其父战不还踵，遂死于敌。吴公今又吮其子，妾不知其死所矣，是以哭之。”

### 秦简公十三年（周威烈王二十四年，前402年,己卯）

### 秦简公十四年（周安王元年，前401年，庚辰）

> 秦伐魏，至阳狐。

### 秦简公十五年（周安王二年，前400年，辛巳）

> 秦简公薨，子惠公立。 

## 秦惠公（秦后惠公）

> 嬴仁，在位十三年,前399年—前387年，秦简公子

> 惠公十二年，子出子生。十三年，伐蜀，取南郑。惠公卒，出子立。

### 秦惠公元年（周安王三年，前399年，壬午）

### 秦惠公九（年周安王十一年，前391年，庚寅）

> 秦伐韩宜阳，取六邑。

> 初，田常生襄子盘，盘生庄子白，白生太公和。是岁，田和迁齐康公于海上，使食一城，以奉其先祀。

### 秦惠公十年（周安王十二年，前390年，辛卯）

> 秦、晋战于武城。

### 秦惠公十一年（周安王十三年，前389年，壬辰）

> 秦侵晋。

### 秦惠公十三年（周安王十五年，前387年，甲午）

> 秦伐蜀，取南郑。

> 秦惠公薨，子出公立。


## 秦出公（秦少主）

> 嬴昌，在位二年,前386年—前385年，秦惠公子

> 出子二年，庶长改迎灵公之子献公于河西而立之。杀出子及其母，沈之渊旁。秦以往者数易君，君臣乖乱，故晋复强，夺秦河西地。


### 秦出公元年（周安王十六年，前386年，乙未）

### 秦出公二年（周安王十七年，前385年，丙申）

> 秦庶长改逆献公于河西而立之；杀出子及其母，沉之渊旁。

> 止从死

## 秦献公（秦元献公/秦元王）

> 嬴师隰/嬴连，在位二十三年,前384年—前362年，秦灵公子

> 献公元年，止从死。二年，城栎阳。四年正月庚寅，孝公生。十一年，周太史儋见献公曰：“周故与秦国合而别，别五百岁复合，合十七岁而霸王出。”十六年，桃冬花。十八年，雨金栎阳。二十一年，与晋战于石门，斩首六万，天子贺以黼黻。二十三年，与魏晋战少梁，虏其将公孙痤。二十四年，献公卒，子孝公立，年已二十一岁矣。

### 秦献公元年(周安王十八年，前384年，丁酉）

### 秦献公二年 （周安王十九年，前383年，戊戌）


### 秦献公九年（周安王二十六年，前376年，乙巳）

> 王崩，子烈王喜立。魏、韩、赵共废晋靖公为家人而分其地。

### 秦献公十七年（周显王元年，前368年，癸丑）

> 秦败魏师、韩师于洛阳。

> 周显王元年癸丑，秦子向命为蓝君。


### 秦献公二十一年（周显王五年，前364年，丁巳）

> 秦献公败三晋之师于石门，斩首六万。王赐以黼黻之服。

### 秦献公二十三年（周显王七年，前362年，己未）

> 魏败韩师、赵师于浍。秦、魏战于少梁，魏师败绩；获魏公孙痤。

> 秦献公薨，子孝公立。孝公生二十一年矣。是时河、山以东强国六，淮、泗之间小国十馀，楚、魏与秦接界。魏筑长城，自郑滨洛以北有上郡；楚自汉中，南有巴、黔中；皆以夷翟遇秦，摈斥之，不得与中国之会盟。于是孝公发愤，布德修政，欲以强秦。


## 秦孝公（秦平王）

> 嬴渠梁，在位二十四年,前361年—前338年，秦献公子

> 孝公元年，河山以东强国六，与齐威、楚宣、魏惠、燕悼、韩哀、赵成侯并。淮泗之间小国十余。楚、魏与秦接界。魏筑长城，自郑滨洛以北，有上郡。楚自汉中，南有巴、黔中。周室微，诸侯力政，争相并。秦僻在雍州，不与中国诸侯之会盟，夷翟遇之。孝公于是布惠，振孤寡，招战士，明功赏。下令国中曰：“昔我缪公自岐雍之间，修德行武，东平晋乱，以河为界，西霸戎翟，广地千里，天子致伯，诸侯毕贺，为后世开业，甚光美。会往者厉、躁、简公、出子之不宁，国家内忧，未遑外事，三晋攻夺我先君河西地，诸侯卑秦、丑莫大焉。献公即位，镇抚边境，徙治栎阳，且欲东伐，复缪公之故地，修缪公之政令。寡人思念先君之意，常痛于心。宾客群臣有能出奇计强秦者，吾且尊官，与之分土。”于是乃出兵东围陕城，西斩戎之獂王。

> 卫鞅闻是令下，西入秦，因景监求见孝公。

> 二年，天子致胙。

> 三年，卫鞅说孝公变法修刑，内务耕稼，外劝战死之赏罚，孝公善之。甘龙、杜挚等弗然，相与争之。卒用鞅法，百姓苦之；居三年，百姓便之。乃拜鞅为左庶长。其事在商君语中。

> 七年，与魏惠王会杜平。八年，与魏战元里，有功。十年，卫鞅为大良造，将兵围魏安邑，降之。十二年，作为咸阳，筑冀阙，秦徙都之。并诸小乡聚，集为大县，县一令，四十一县。为田开阡陌。东地渡洛。十四年，初为赋。十九年，天子致伯。二十年，诸侯毕贺。秦使公子少官率师会诸侯逢泽，朝天子。

> 二十一年，齐败魏马陵。

> 二十二年，卫鞅击魏，虏魏公子昂。封鞅为列侯，号商君。

> 二十四年，与晋战雁门，虏其将魏错。

### 秦孝公元年（周显王八年，前361年，庚申）


	○卫鞅亡魏入秦 

> 卫鞅亡魏入秦，孝公以为相，封之于商，号曰商君。商君治秦，法令至行，公平无私，罚不讳强大，赏不私亲近，法及太子，黥劓其傅。期年之后，道不拾遗，民不 妄取，兵革大强，诸侯畏惧。然刻深寡恩，特以强服之耳。孝公行之八年，疾且不起，欲传商君，辞不受。孝公已死，惠王代后，莅政有顷，商君告归。人说惠王 曰：“大臣太重者国危，左右太亲者深危。今秦妇人婴儿皆言商君之法，莫言大王之法。是商君反为主，大王更为臣也。且夫商君，固大王仇雠也，愿大王图之。” 商君归还，惠王车裂之，而秦人不怜。  

> 孝公令国中曰：“昔我穆公，自岐、雍之间修德行武，东平晋乱，以河为界，西霸戎翟，广地千里，天子致伯，诸侯毕贺，为后世开业甚光美。会往者厉、躁、简公、出子之不宁，国家内忧，未遑外事。三晋攻夺我先君河西地，丑莫大焉。献公即位，镇抚边境，徙治栎阳，且欲东伐，复穆公之故地，修穆公之政令。寡人思念先君之意，常痛于心。宾客群臣有能出奇计强秦者，吾且尊官，与之分土。”于是卫公孙鞅闻是令下，乃西入秦。公孙鞅者，卫之庶孙也，好刑名之学。事魏相公叔痤，痤知其贤，未及进。会病，魏惠王往问之曰：“公叔病如有不可讳，将奈社稷何？”公叔曰：“痤之中庶子卫鞅，年虽少，有奇才，愿君举国而听之！”王嘿然。公叔曰：“君即不听用鞅，必杀之，无令出境。”王许诺而去。公叔召鞅谢曰：“吾先君而后臣，故先为君谋，后以告子。子必速行矣！”鞅曰：“君不能用子之言任臣，又安能用子之言杀臣乎？”卒不去。王出，谓左右曰：“公叔病甚，悲乎！欲令寡人以国听卫鞅也，既又劝寡人杀之，岂不悖哉！”卫鞅既至秦，因嬖臣景监以求见孝公，说以富国强兵之术。公大悦，与议国事。


### 秦孝公二年（周显王九年，前360年，辛酉）

九年，秦师伐郑，次于怀，城殷。

### 秦孝公三年（周显王十年,前359年,壬戌）

> 卫鞅欲变法，秦人不悦。卫鞅言于秦孝公曰：“夫民不可与虑始，而可与乐成。论至德者不和于俗，成大功者不谋于众。是以圣人苟可以强国，不法其故。”甘龙曰：“不然。缘法而治者，吏习而民安之。”卫鞅曰：“常人安于故俗，学者溺于所闻，以此两者，居官守法可也，非所与论于法之外也。智者作法，愚者制焉；贤者更礼，不肖者拘焉。”公曰：“善。”以卫鞅为左庶长，卒定变法之令。令民为什伍而相收司、连坐，告奸者与斩敌首同赏，不告奸者与降敌同罚。有军功者，各以率受上爵。为私斗者，各以轻重被刑大小。僇力本业，耕织致粟帛多者，复其身。事末利及怠而贫者，举以为收孥。宗室非有军功论，不得为属籍。明尊卑爵秩等级，各以差次名田宅、臣妾、衣服。有功者显荣，无功者虽富无所芬华。令既具未布，恐民之不信，乃立三丈之木于国都市南门，募民有能徙置北门者予十金。民怪之，莫敢徙。复曰：“能徙者予五十金！”有一人徙之，辄予五十金。乃下令。令行期年，秦民之国都言新令之不便者以千数。于是太子犯法。卫鞅曰：“法之不行，自上犯之。太子，君嗣也，不可施刑。刑其傅公子虔，黥其师公孙贾。”明日，秦人皆趋令。行之十年，秦国道不拾遗，山无盗贼，民勇于公战，怯于私斗，乡邑大治。秦民初言令不便者，有来言令便。卫鞅曰：“此皆乱法之民也！”尽迁之于边。其后民莫敢议令。

> 臣光曰：夫信者，人君之大宝也。国保于民，民保于信。非信无以使民，非民无以守国。是故古之王者不欺四海，霸者不欺四邻，善为国者不欺其民，善为家者不欺其亲。不善者反之：欺其邻国，欺其百姓，甚者欺其兄弟，欺其父子。上不信下，下不信上，上下离心，以至于败。所利不能药其所伤，所获不能补其所亡，岂不哀哉！昔齐桓公不背曹沫之盟，晋文公不贪伐原之利，魏文侯不弃虞人之期，秦孝公不废徙木之赏。此四君者，道非粹白，而商君尤称刻薄，又处战攻之世，天下趋于诈力，犹且不敢忘信以畜其民，况为四海治平之政者哉！

### 秦孝公四年（周显王十一年,前358年,癸亥）

> 秦败韩师于西山。

### 秦孝公七年（周显王十四年，前355年,丙寅）

> 秦孝公、魏惠王会于杜平。

> 十四年，秦公孙壮伐郑，围焦城，不克。秦公孙壮帅师城上枳、安陵、山民。


### 秦孝公八年（周显王十五年，前354年,丁卯）

> 秦败魏师于元里，斩首七千级，取少梁。

### 秦孝公十年（周显王十七年，前352年,己巳）

> 秦大良造卫鞅伐魏。

### 秦孝公十一年（周显王十八年，前351年,庚午）

> 秦卫鞅围魏固阳，降之。

### 秦孝公十二年（周显王十九年，前350年,辛未）

> 秦商鞅筑冀阙宫庭于咸阳，徙都之。令民父子、兄弟同室内息者为禁。并诸小乡聚集为一县，县置令、丞，凡三十一县。废井田，开阡陌，平斗、桶、权、衡、丈、尺。

> 秦、魏遇于彤。

### 秦孝公十四年（周显王二十一年，前348年,癸酉）

> 秦商鞅更为赋税法，行之。


### 秦孝公十六年（周显王二十三年，前346年,乙亥）

二十三年，魏章帅师及郑师伐楚，取上蔡。孙何取氵隐阳。秦孝公会诸侯于逢泽。

### 秦孝公十八年（周显王二十五年，前344年,丁丑）

> 诸侯会于京师。

### 秦孝公十九年（周显王二十六年，前343年,戊寅）

> 王致伯于秦，诸侯皆贺秦。秦孝公使公子少官帅师会诸侯于逢泽以朝王。

### 秦孝公二十年（周显王二十七年，前342年,己卯）

二十七年九月，秦卫鞅伐魏西鄙。

> 十月，魏王攻卫鞅，我师败逋。

### 秦孝公二十一年（周显王二十八年，前341年,庚辰）

> 二十八年，秦封卫鞅于邬，改名曰尚。

### 秦孝公二十二年（周显王二十九年,前340年,辛巳）

> 卫鞅言于秦孝公曰：“秦之与魏，譬若人之有腹心之疾，非魏并秦，秦即并魏。何者？魏居岭厄之西，都安邑，与秦界河，而独擅山东之利。利则西侵秦，病则东收地。今以君之贤圣，国赖以盛；而魏往年大破于齐，诸侯畔之，可因此时伐魏。魏不支秦，必东徙。然后秦据河山之固，东乡以制诸侯，此帝王之业也。”公从之，使卫鞅将兵伐魏。魏使公子卬将而御之。军既相距，卫鞅遗公子卬书曰：“吾始与公子欢，今俱为两国将，不忍相攻，可与公子面相见盟，乐饮而罢兵，以安秦、魏之民。”公子卬以为然，乃相与会。盟已，饮。而卫鞅伏甲士，袭虏公子卬，因攻魏师，大破之。魏惠王恐，使使献河西之地于秦以和。因去安邑，徙都大梁。乃叹曰：“吾恨不用公叔之言！”

> 秦封卫鞅商於十五邑，号曰商君。

### 秦孝公二十四年（周显王三十一年，前338年，癸未）

> 三十一年，秦苏胡帅师伐郑，韩襄败秦苏胡于酸水（不知何年，附此）。

> 秦孝公薨，子惠文王立，公子虔之徒告商君欲反，发吏捕之。商君亡之魏。魏人不受，复内之秦。商君乃与其徒之商於，发兵北击郑。秦人攻商君，杀之，车裂以徇，尽灭其家。

> 初，商君相秦，用法严酷，尝临渭沦囚，渭水尽赤，为相十年，人多怨之。赵良见商君，商君问曰：“子观我治秦，孰与五羖大夫贤？”赵良曰：“千人之诺诺，不如一士之谔谔。仆请终烧正言而无诛，可乎？”商君曰“诺。”赵良曰：“五羖大夫，荆之鄙人也，穆公举之牛口之下，而加之百姓之上，秦国莫敢望焉。相秦六七年而东伐郑，三置晋君，一救荆祸。其为相也，劳不坐乘，暑不张盖。行于国中，不从车乘，不操干戈。五羖大夫死，秦国男女流涕，童子不歌谣，舂者不相杵。今君之见也，因嬖人景监以为主；其从政也，凌轹公族，残伤百姓。公子虔杜门不出已八年矣。君又杀祝欢而黥公孙贾。《诗》曰：‘得人者兴，失人者崩。’此数者，非所以得人也。君之出也，后车载甲，多力而骈胁者为骖乘，持矛而操闟戟者旁车而趋。此一物不具，君固不出。《书》曰：‘恃德者昌，恃力者亡。’此数者，非恃德也。君之危若朝露，而尚贪商於之富，宠秦国之政，畜百姓之怨。秦王一旦捐宾客而不立朝，秦国之所以收君者岂其微哉！”商君弗从。居五月而难作。

## 秦惠文王（秦惠王）

> 嬴驷，在位二十七年,前337年—前311年（前324年改元），秦孝公子

> 孝公卒，子惠文君立。是岁，诛卫鞅。鞅之初为秦施法，法不行，太子犯禁。鞅曰：“法之不行，自于贵戚。君必欲行法，先于太子。太子不可黥，黥其傅师。”于是法大用，秦人治。及孝公卒，太子立，宗室多怨鞅，鞅亡，因以为反，而卒车裂以徇秦国。




### 秦惠（公）王元年（周显王三十二年，前337年，甲申）
> 惠文君元年，楚、韩、赵、蜀人来朝。

### 秦惠（公）王二年（周显王三十三年，乙酉，前336年）

> 宋太丘社亡。

二年，天子贺。

### 秦惠（公）王三年 （周显王三十四年，丙戌，前335年）

> 秦伐韩，拔宜阳。

三年，王冠。

### 秦惠（公）王四年 （周显王三十五年，前334年，丁亥）

> 三十五年，楚吾得帅师及秦伐郑，围纶氏（不知何年，附此）。

> 四年，天子致文武胙。齐、魏为王。


### 秦惠（公）王五年 （周显王三十六年，戊子，前333年）


> 初，洛阳人苏秦说秦王以兼天下之术，秦王不用其言。苏秦乃去，说燕文公曰：“燕之所以不犯寇被甲兵者，以赵之为蔽其南也。且秦之攻燕也，战于千里之外；赵之攻燕也，战于百里之内。夫不忧百里之患而重千里之外，计无过于此者。愿大王与赵从亲，天下为一，则燕国必无患矣。”文公从之，资苏秦车马，以说赵肃侯曰：“当今之时，山东之建国莫强于赵，秦之所害亦莫如赵。然而秦不敢举兵伐赵者，畏韩、魏之议其后也。秦之攻韩、魏也，无有名山大川之限，稍蚕食之，傅国都而止。韩、魏不能支秦，必入臣于秦。秦无韩、魏之规则祸中于赵矣。臣以天下地图案之，诸侯之地五倍于秦，料度诸侯之卒十倍于秦。六国为一，并力西乡而攻秦，秦必破矣。夫衡人者皆欲割诸侯之地以与秦，秦成则其身富荣，国被秦患而不与其忧，是以衡人日夜务以秦权恐愒诸侯，以求割地。故愿大王熟计之也！窃为大王计，莫如一韩、魏、齐、楚、燕、赵为从亲以畔秦，令天下之将相会于洹水上，通质结盟，约曰：‘秦攻一国，五国各出锐师，或桡秦，或救之。有不如约者，五国共伐之！’诸侯从亲以摈秦，秦甲必不敢出于函谷以害山东矣。”肃侯大说，厚待苏秦，尊宠赐赉之，以约于诸侯。会秦使犀首伐魏，大败其师四万馀人，禽将龙贾，取雕阴，且欲东兵。苏秦恐秦兵至赵而败从约，念莫可使用于秦者，乃激怒张仪，入之于秦。

> 张仪者，魏人，与苏秦俱事鬼谷先生，学纵横之术，苏秦自以为不及也。仪游诸侯无所遇，困于楚，苏秦故召而辱之。仪怒，念诸侯独秦能苦越，遂入秦。苏秦阴遣其舍人赍金币资仪，仪得见秦王。秦王说之，以为客卿。舍人辞去，曰：“苏君忧秦伐赵败从约，以为非君莫能得秦柄，故激怒君，使臣阴奉给君资，尽苏君之计谋也。”张仪曰：“嗟乎！此在吾术中而不悟，吾不及苏君明矣。为吾谢苏君，苏君之时，仪何敢言！”

> 于是苏秦说韩宣惠王曰：“韩地方九百馀里，带甲数十万，天下之强弓、劲弩、利剑皆从韩出。韩卒超足而射，百发不暇止。以韩卒之勇，被坚甲，跖劲弩，带利剑，一人当百，不足言也。大王事秦，秦必求宜阳、成皋。今兹效之，明年又复求割地。与则无地以给之，不与则弃前功，受后祸。且大王之地有尽而秦之求无已，以有尽之地逆无已之求，此所谓市怨结祸者也。不战而地已削矣！鄙谚曰：‘宁为鸡口，无为牛后。’夫以大王之贤，挟强韩之兵，而有牛后之名，臣窃为大王羞之。”韩王从其言。苏秦说魏王曰：“大王之地方千里，地名虽小，然而田舍、庐庑之数，曾无所刍牧。人民之众，车马之多，日夜行不绝，輷訇殷殷，若有三军之众。臣窃量大王之国不下楚。今窃闻大王之卒，武士二十万，苍头二十万，奋击二十万，厮徒十万；车六百乘，骑五千匹，乃听于群臣之说，而欲臣事秦。愿大王熟察之。故敝邑赵王使臣效愚计，奉明约，以大王之诏诏之。”魏王听之。



	○苏秦自燕之齐 

	苏秦自燕之齐，见于华章南门。齐王曰：“嘻！子之来也。秦使魏冉致帝，子以为何如？”对曰：“王之问臣也卒，而患之所从生者微。今不月，是恨秦也；听之， 是恨天下也。不如听之以卒秦，勿庸称也以为天下。秦称之，天下听之，王亦称之，先后之事，帝名为无伤也。秦称之，而天下不听，王因勿称，其于以收天下，此 大资也。”  

	

	○苏秦谓齐王 

	苏秦谓齐王曰：“齐、秦立为两帝，王以天下为尊秦乎？且尊齐乎？”王曰：“尊秦。”“释帝则天下爱齐乎？且爱秦乎？”王曰：“爱齐而憎秦。”“两帝立，约 伐赵，孰与伐宋之利也？”对曰：“夫约然与秦为帝，而天下独尊秦而轻齐；齐释帝，则天下爱齐而憎秦；伐赵不如伐宋之利。故臣愿王明释帝，以就天下；倍约傧 秦，勿使争重；而王以其间举宋。夫有宋则卫之阳城危；有淮北则楚之东国危；有济西则赵之河东危；有阴、平陆则梁门不启。故释帝而贰之以伐宋之事，则国重而 名尊，燕、楚以形服，天下不敢不听，此汤、武之举也。敬秦以为名，而后使天下憎之，此所谓以卑易尊者也！愿王熟虑之也！” 


> 苏秦说齐王曰：“齐四塞之国，地方二千馀里，带甲数十万，粟如丘山。三军之良，五家之兵，进如锋矢，战如雷霆，解如风雨。即有军役，未尝倍泰山，绝清河，涉渤海也。临菑之中七万户，臣窃度之，不下户三男子，不待发于远县，而临菑之卒固已二十一万矣。临菑甚富而实，其民无不斗鸡、走狗、六博、阘鞠。临菑之涂，车毂击，人肩摩，连衽成帷，挥汗成雨。夫韩、魏之所以重畏秦者，为与秦接境壤也。兵出而相当，不十日而战胜存亡之机决矣。韩、魏战而胜秦，则兵半折，四境不守；战而不胜，则国已危亡随其后。是故韩、魏之所以重与秦战而轻为之臣也。今秦之攻齐则不然。倍韩、魏之地，过卫阳晋之道，经乎亢父之险，车不得方轨，骑不得比行。百人守险，千人不敢过也。秦虽欲深入则狼顾，恐韩、魏之议其后也。是故恫疑、虚喝、骄矜而不敢进，则秦之不能害齐亦明矣。夫不深料秦之无奈齐何，而欲西面而事之，是群臣之计过也。今无臣事秦之名而有强国之宝，臣是故愿大王少留意计之。”齐王许之。乃西南说楚威王曰：“楚，天下之强国也，地方六千馀里，带甲百万，车千乘，骑万匹，粟支十年，此霸王之资也。秦之所害莫如楚，楚强则秦弱，秦强则楚弱，其势不两立。故为大王计，莫如从亲以孤秦。臣请令山东之国奉四时之献，以承大王之明诏。委社稷，奉宗庙，练士厉兵，在大王之所用之。故从亲则诸侯割地以事楚，衡合则楚割地以事秦。此两策者相去远矣，大王何居焉？”楚王亦许之。于是苏秦为从约长，并相六国，北报赵，车骑辎重拟于王者。

> > ○苏秦说齐闵王 

	苏秦说齐闵王曰：“臣闻用兵而喜先天下者忧，约结而喜主怨者孤。夫后起者藉也，而远怨者时也。是以圣人从事，必藉于权，而务兴于时，夫权藉者，万物之率也；而时势者，百事之长也。故无权籍，倍时势，而能事成者寡矣。  

	“今虽干将、莫邪，非得人力，则不能割刿矣。坚箭利金，不得弦机之利，则不能远杀矣。矢非不銛，而剑非不利也，何则？权藉不在焉。何以知其然也？昔者赵氏 袭卫，车舍人不休傅，卫国城割平，卫八门土而二门堕矣，此亡国之形也。卫君跣行，告诉于魏。魏王身被甲底剑，挑赵索战。邯郸之中骛，河、山之间乱。卫得是 藉也，亦收余甲而北面，残刚平，堕中牟之郭。卫非强于赵也，譬之卫矢而魏弦机也。藉力魏而有河东之地。赵氏惧，楚人救赵而伐魏，战于州西，出梁门，军舍林 中，马饮于大河。赵得是藉也，亦袭魏之河北，烧棘沟，坠黄城。故刚平之残也，中牟之堕也，黄城之坠也，棘沟之烧也，此皆非赵魏之欲也。然二国劝行之者，何 也？卫明于时权之藉也。今世之为国者不然矣。兵弱而好敌强，国罢而好众怨，事败而好鞠之，兵弱而憎下人也，地狭而好敌大，事败而好长诈。行此六者而求伯， 则远矣。  

	“臣闻善为国者，顺民之意，而料兵之能，然后从于天下。故约不为人主怨，伐不为人挫强。如此，则兵不费，权不轻，地可广，欲可成也。昔者，齐之与韩、魏伐 燕秦、楚也，战非甚疾也，分地又非多韩、魏也，然而天下独归咎于齐者，何也？以其为韩、魏主怨也。且天下边用兵矣，齐、燕战，而赵氏兼中山，秦、楚战韩、 魏不休，而宋、越专用其兵。此十国者，皆以相敌为意，而独举心于齐者，何也？约而好主怨，伐而好挫强也？  

	“且夫强大之祸，常以王人为意也；夫弱小之殃，常以谋人为利也。是以大国危小国灭也。大国之计，莫若后起而重伐不义。夫后起之籍与多而兵劲，则事以众强适 罢寡也，兵必立也。事不塞天下之心，则利必附矣。大国行此，则名号不攘而至，伯王不为而立矣。小国之情，莫如仅静而寡信诸侯。仅静，则四邻不反；寡信诸 侯，则天下不卖。外不卖，内不反，则宾祸朽腐而不用，币帛矫蠹而不服矣。小国之道此，则不祠而福矣，不贷而见足矣。故曰：“祖仁者王，立义者伯，用兵穷 者亡。何以知其然也？昔吴王夫差以强大为天下先，强袭郢而栖越，身从诸侯之君，而卒身死国亡，为天下戮者，何也？此夫差平居而谋王，强大而喜先天下之祸 也。昔者莱、莒好谋，陈、蔡好诈，莒持续越而灭，蔡恃晋而亡，此皆内长诈，外信诸侯之殃也。由此观之，则强弱大小之祸，可见于前事矣。  

	“语曰：‘骐骥之衰也，驽马先之；孟贲之倦也，女子胜之。’夫驽马，女子，筋骨力劲，非贤于骐骥、孟贲也。何则，后起之藉也。今天下之相与也不并灭，有而 案兵而后起，寄怨而诛不直，微用兵而寄于义，则亡天下可跼足而须也。明于诸侯之故，察与地形之理者，不约亲，不相质而固，不趋而疾，众事而不反，交割而不 相憎，俱强而加以亲。何则？形同忧而兵趋利也。何以知其然也？昔者齐、燕战于桓之曲，燕不胜，十万之众尽。胡人袭燕楼烦数县，取其牛马。夫胡之与齐非素秦 也，而用兵又非约质而谋燕也，然而甚于相趋者，何也？何则形同忧而兵趋利也。由此观之，约于同形则利长，后起则诸侯可趋役也。  

	“故明主察相，诚欲以伯王也为志，则战攻非所先。战者，国之残也，而都县之费也。参费已先，而能从诸侯者寡矣。彼战者之为残也，士闻战则输私财而富军市， 输饮食而待死士，令折辕而炊之杀牛而觞士，则是路君之道也。中人祷祝，君翳酿，通都小县置设，有市之邑莫不止事而奉王，则西虚中之计也。夫战之明日，尸死 扶伤，虽若有功也，军出费，中哭泣，则伤主心矣。死者破家而葬，夷伤者空财而共药完者内酺而华乐，故其费与死伤者钧。故民之所费也，十年之田而不偿也。军 之所出，矛戟折，镮弦绝，伤弩，破车、罢马，亡矢之大半。甲兵之具，官之私出也，士大夫之所匿，厮养士之所窃，十年之田而不偿也。天下有此再费者，而能从 诸侯寡矣。攻城之费，百姓理襜蔽，举冲橹，家杂总，身窟穴，中罢于刀金。而士困于土功，将不释甲，期数而能拔城者为亟耳。上倦于教，士断于兵，故三下城而 能胜敌者寡矣。故曰：彼战攻者，非所先也。何以知其然也？昔智伯瑶攻范、中行氏，杀其君，灭其国，又西围晋阳，吞兼二国，而忧一主，此用兵之盛也。然而智 伯卒身死国亡，为天下笑者，何谓也？兵先战攻，而灭二子患也。日者，中山悉起而迎燕、赵，南张于长子，败赵氏；北战于中山，克燕军，杀其将。夫中山千乘之 国也，而敌王乘之国二，再战北胜，此用兵之和节也。然而国遂亡，君臣于齐者，何也？不啬于战攻之患也。由此观之，则战攻之败，可见于前事。  

	“今世之所谓善用兵者，终战比胜，而守不可拔，天下成为善，一国得而保之，则非国之利也。臣闻战大胜者，其士多死而兵益弱；守而不可拔者，其百姓罢而城郭 露。夫士死于外，民残于内，而城郭露于境，则非王之乐也。今夫鹄的非咎罪于人也，便弓引弩而射之，中者则善，不中则愧，少长贵贱，则同心于贯之者，何也， 恶其示人以难也。今穷战必胜，而守必不拔，则人非徒示以人难也，又且害人者也，然则天下仇之必矣。夫罢士露国，而多与天下为仇，则明君不居也；素用强兵而 弱之，则察相不事。彼明君察相者，则五兵不动而诸侯从，辞让而重赂至矣。故明君之攻战也，甲兵不出于军而敌国胜，冲橹不施而边城降，士民不知而王业至矣。 彼明君之从事也，用财少，旷日远而为利长者。故曰：兵后起则诸侯可趋役也。  

	“臣之所闻，攻战之道非师者，虽有百万之军，比之堂上；虽有阖闾、吴起之将，禽之户内；千丈之城，拔之尊俎之间；百尺之冲，折之衽席之上。故锺鼓竽瑟之音 不绝，地可广而欲可成；和乐倡优侏儒之笑不之，诸侯可同日而致也。故夫善为王业者，在劳天下而自佚，乱天下而自安，诸侯无成谋，则其国无宿忧也。何以知企 及？佚治在我，劳乱在天下，则王之道也。锐兵来则拒之，还至则趋之，使诸侯无成谋，则其国无宿忧矣，何以知其然矣？昔者魏王拥土千里，带甲三十六万，其强 而拔邯郸，西围定阳，又从十二诸侯朝天子，以西谋秦。秦王恐之寝不安席，食不甘味，令于境内，尽堞中为战具，竟为守备，为死士置将，以待魏氏。卫鞅谋于秦 王曰：‘夫魏其功大，而令行于天下，有十二诸侯而朝天子，其与必众。故以一秦而敌大魏，恐不如。王何不使臣见魏王，则臣请必北魏矣。’秦王许诺。卫鞅见魏 曰。’大王之功大矣，令行于天下矣。今大王之所从十二诸侯，非宋、卫也，则邹、鲁、陈、蔡，此固大王之所以鞭棰使也，不足以王天下。大王不若北取燕，东伐 齐，则赵必从矣；西取秦，南伐楚，则韩必从矣。大王有伐齐、楚心，而从天下之志，则王业见矣。大王不如先行王服，然后图齐、楚。’魏说于卫鞅之言也，故身 广公宫，制丹衣柱，建九斿，从七星之旟。此天子之位也，而魏王处之。于是齐、楚怒诸侯奔齐，齐人伐魏，杀其太子，覆其十万之军。魏王大孔跣行按兵于国，而 东次于齐，然后天下乃舍之。当是时，秦王垂拱受西河之外，而不以德魏王。故曰卫鞅之始与秦王计也，谋约不下席，言于尊俎之间谋成于堂上，而魏将以禽于齐 矣；冲橹未施，而西河之外入于秦矣。此臣之所谓比之堂上，禽将户内，拔城于尊俎之间，折，席上者也。” 


○苏子谓楚王 

	苏子谓楚王曰：“仁人之于年也，爱之以心，事之以善言。孝子之于秦也，爱之以心，事之以财。忠臣之于君也，必进贤人以辅之。今王之大臣父兄，好伤贤以为 资，厚赋敛诸臣百姓，使王见疾于民，非忠臣也。大臣播王之过于百姓，多赂诸侯以王之地，是故退王之所爱，亦非忠臣也，是以国危。臣愿无听群臣之相恶也，慎 大臣父兄；用民之所善，节身之嗜欲，以百姓。人臣莫难于无妒而进贤。为主死易，垂沙之事，死者以千数。为主辱易，自令尹以下，事王者以千数。至于无妒而进 贤，未见一人也。故明主之察其臣也，必知其无妒而建贤也。贤之事其主也，亦必无妒而进贤。夫进贤之难者，贤者用且使己废，贵且使己贱，故人难之。  

	

	○苏秦之楚三日 

	苏秦之楚，三日乃得见乎王。谈卒，辞而行。楚王曰：“寡人闻先生，若闻古人。今先生乃不远千里而临寡人，曾不肯留，愿闻其说。”对曰：“楚国之食贵于玉，薪贵于桂，谒者难得见如贵鬼，王难得见若天帝。今令臣食玉炊桂，因鬼见帝。”王曰：“先生就舍，寡人闻命矣。”  

	

> 周慎靓王元年辛丑，秦取魏曲沃、平周。

> 五年，阴晋人犀首为大良造。

### 秦惠（公）王六年（周显王三十七年，前332年，己丑）

> 秦惠王使犀首欺齐、魏，与共伐赵，以败从约。赵肃侯让苏秦，苏秦恐，请使燕，必报齐。苏秦去赵而从约皆解。赵人决河水以灌齐、魏之师，齐、魏之师乃去。

> 魏以阴晋为和于秦，实华阴。

六年，魏纳阴晋，阴晋更名宁秦。


### 秦惠（公）王七年（周显王三十八年，前331年，庚寅）

> 三十八年，龙贾及秦师战于雕阴，我师败逋。

七年，公子昂与魏战，虏其将龙贾，斩首八万。



	

### 秦惠（公）王八年（周显王三十九年，前330年，辛卯）

> 秦伐魏，围焦、曲沃。魏入少梁、河西地于秦。

>  三十九年，秦取魏汾阴、皮氏。(竹书纪年)

八年，魏纳河西地。

### 秦惠（公）王九年（王九年周显王四十年，前329年，壬辰）

> 秦伐魏，渡河，取汾阴、皮氏，拔焦。

九年，渡河，取汾阴、皮氏。与魏王会应。围焦，降之。




### 秦惠（公）王十年（周显王四十一年，前328年,癸巳）

> 秦公子华、张仪帅师围魏蒲阳，取之。张仪言于秦王，请以蒲阳复与魏，而使公子繇质于魏。仪因说魏王曰：“秦之遇魏甚厚，魏不可以无礼于秦。”魏因尽入上郡十五县以谢焉。张仪归而相秦。

> 四十一年，秦归我魏焦、曲沃。

十年，张仪相秦。魏纳上郡十五县。


	○张仪相秦 

	张仪相秦，谓昭雎曰：“楚无鄢、郢、汉中，有所更得乎？”曰：“无有。”曰：“无昭雎、陈轸，有所更得乎？”曰：“无所更得。”张仪曰：“为仪谓楚王逐昭雎、陈轸，请复鄢、郢、汉中。”昭雎归报楚王，楚王说之。  

	有人谓昭雎曰：“甚矣，楚王不察于争名者也。韩求相工陈籍而周不听；魏求相綦母恢而周不听，何以也？周是列县畜我也。今楚，万乘之强国也；大王，天下之贤 主也。今仪曰逐君与陈轸而王听之，是楚自行不如周，而仪重于韩、魏之王也。且仪之所行，有功名者秦也，所欲贵富者魏也。欲为攻于魏，必南伐楚。故攻有道， 外绝其交，内逐其谋臣。陈轸，夏人也，习于三晋之事，故逐之，则楚无谋臣矣。今君能用楚之众，故亦逐之，则楚众不用矣。此所谓内攻之者也，而王知察。今君 何不见臣于王，謦为王使齐交不绝。齐交不绝，仪闻之，其效鄢、郢、汉中必缓矣。是昭雎之言不信也，王必薄者。”  

	

### 秦惠（公）王十一年（周显王四十二年，前327年,甲午）

> 秦县义渠，以其君为臣。

> 秦归焦、曲沃于魏。

> 四十二年，九鼎沦泗，没于渊。

十一年，县义渠。归魏焦、曲沃。义渠君为臣。更名少梁曰夏阳。



》》》》 竹书纪年


> 周隐王（《史记》作赧王，名延。盖赧、隐声相近）

> 二年，魏以张仪为相。

> 三年，秦王来见魏王于蒲坂关。五月，张仪卒。

> 八年，秦公孙爰帅师伐我皮氏，翟章帅师救皮氏围。疾西风。

> 十二年，秦拔魏蒲阪、晋阳、封谷。

### 秦惠（公）王十二年（周显王四十三年，前326年,乙未）

十二年，初腊。

###  秦惠（公）王十三年（周显王四十四年，前325年，丙申）

> 夏，四月，戊午，秦初称王。

十三年四月戊午，魏君为王，韩亦为王。使张仪伐取陕，出其人与魏。




### 秦惠王元年（周显王四十五年，前324年,丁酉）

> 秦张仪帅师伐魏，取陕。

> 苏秦通于燕文公之夫人，易王知之。苏秦恐，乃说易王曰：“臣居燕不能使燕重，而在齐则燕重。”易王许之。乃伪得罪于燕而奔齐，齐宣王以为客卿。苏秦说齐王高宫室，大苑囿，以明得意，欲以敝齐而为燕。

	
> 十四年，更为元年。



### 秦惠王二年（周显王四十六年，前323年,戊戌）

> 秦张仪及齐、楚之相会啮桑。

二年，张仪与齐、楚大臣会啮桑。


	
	

### 秦惠王三年（周显王四十七年，前322年,己亥）

> 秦张仪自啮桑还而免相，相魏。欲令魏先事秦而诸侯效之，魏王不听。秦王伐魏，取曲沃、平周。复阴厚张仪益甚。

三年，韩、魏太子来朝。张仪相魏。
### 秦惠王四年（周显王四十八年，前321年,庚子）

### 秦惠五年（周慎靓王元年，前320年，辛丑）

五年，王游至北河。

### 秦惠六年（周慎靓王二年，前319年，壬寅）

> 秦伐魏，取鄢。

### 秦惠王七年（周慎靓王三年，前318年，癸卯）

> 楚、赵、魏、韩、燕同伐秦，攻函谷关。秦人出兵逆之，五国之师皆败走。


	○五国伐秦 

	五国伐秦，无功而还。其后，齐欲伐宋，而秦禁之。齐令宋郭之秦，请合而以伐宋。秦王许之。魏王畏齐、秦之合也，欲讲于秦。  

	谓魏曰：“秦王谓宋郭曰：‘分宋之城，服宋之强者，六国也。乘宋之敝，而与王争得者，楚、魏也。请为王毋禁楚之伐魏也，而王独举宋。王之伐宋也请刚柔而皆用之。如宋者，欺之不为逆者，杀之不为雠者也。王无与之讲以取地，既已得地矣，又以力攻之，期于啖宋而已矣。’  

	“臣闻此言，而窃为王悲，秦必且用此于王矣。又必且曰王以求地，既已得地，又且以力攻王。又必谓王曰使王轻齐，齐、魏之交已丑，又且收齐以更索于王。秦尝 用此于楚矣，又尝用此于韩矣，愿王之深计之也。秦善魏不可知也已。故为王计，太上伐秦，其次宾秦，其次坚约而详讲，与国无相离也。秦、期望二，国不可为也 已。王其听臣也，必无与讲。

	“秦权重魏，魏再明熟，是故又为足下伤秦者，不敢显也。天下可令伐秦则阴权而弗敢图也。见天下之伤秦也，则先鬻与国而以自解也。天下可令宾秦，则为劫于与 国而不得已者。天下不可，则先去而以秦为上交以自重也。如是入者，鬻王以为资者也，而焉能免国于患？免国于患者，必穷三节，而行其上。上不可，则行其中， 中不可，则行其下；下不可，则明不与秦。而生以残秦，使秦皆无百怨百利，唯已之曾安。令足下鬻之以合于秦，是免国于患者之计也。臣何足以当之？虽然，愿足 下之论臣之计也。  

	“燕，齐雠国也；秦，兄弟之交也。合雠国以伐婚姻，臣为之苦矣。黄帝战于涿鹿之岳，而西戎之兵不至；禹攻三苗，而东夷之民不起。以燕伐秦，黄帝之所难也，而臣以致燕甲而起齐兵矣。  

	“臣又便事三晋之吏，奉阳君、孟尝君、韩呡、周最、周、韩余徒从而下之，恐其伐秦之疑也。又身自丑于秦，扮之请焚天下之秦符者，臣也；次传焚符之约者，臣 也；欲使五国约闭秦关者，臣也。奉阳君、韩余为既和矣，苏修、朱婴既皆阴在邯郸，臣又说齐王而往败之。天下共讲，因使苏修游天下之语，而以齐为上交，兵请 伐魏，臣又争之以死。而果西因苏修重报。臣非不知秦权之重也，然而所以为之者，为足下也。”  




	


七年，乐池相秦。韩、赵、魏、燕、齐帅匈奴共攻秦。秦使庶长疾与战修鱼，虏其将申差，败赵公子渴、韩太子奂，斩首八万二千。



### 秦惠王八年（周慎靓王四年，前317年，甲辰）

> 秦败韩师于脩鱼，斩首八万级，虏其将叟、申差于浊泽。诸侯振恐。

> 齐大夫与苏秦争宠，使人刺秦，杀之。

> 张仪说魏襄王曰：“梁地方不至千里，卒不过三十万，地四平，无名山大川之限，卒戍楚、韩、齐、赵之境，宁亭、障者不下十万，梁之地势固战场也。夫诸侯之约从，盟洹水之上，结为兄弟以相坚也。今亲兄弟同父母，尚有争钱财相杀伤，而欲恃反覆苏秦之馀谋，其不可成亦明矣。大王不事秦，秦下兵攻河外，据卷衍、酸枣，劫卫，取阳晋，则赵不南，赵不南而梁不北，梁不北则从道绝，从道绝则大王之国欲毋危，不可得也。故愿大王审定计议，且赐骸骨。”魏王乃倍从约，而因仪以请成于秦。张仪归，复相秦。

八年，张仪复相秦。

### 秦惠王九年（周慎靓王五年，前316年，乙巳）

> 巴、蜀相攻击，俱告急于秦。秦惠王欲伐蜀。以为道险狭难至，而韩又来侵，犹豫未能决。司马错请伐蜀。张仪曰：“不如伐韩。”王曰：“请闻其说。”仪曰：“亲魏，善楚，下兵三川，攻新城、宜阳，以临二周之郊，据九鼎，按图籍，挟天子以令于天下，天下莫敢不听，此王业也。臣闻争名者于朝，争利者于市。今三川、周室，天下之朝、市也，而王不争焉，顾争于戎翟，去王业远矣！”司马错曰：“不然，臣闻之，欲富国者务广其地，欲强兵者务富其民，欲王者务博其德，三资者备而王随之矣。今王地小民贫，故臣愿先从事于易。夫蜀，西僻之国而戎翟之长也，有桀、纣之乱，以秦攻之，譬如使豺狼逐群羊。得其地足以广国，取其财足以富民，缮兵不伤众而彼已服焉。拔一国而天下不以为暴，利尽西海而天下不以为贪，是我一举而名实附也，而又有禁暴止乱之名。今攻韩，劫天子，恶名也，而未必利也，又有不义之名，而攻天下所不欲，危矣！臣请论其故。周，天下之宗室也；齐，韩之与国也。周自知失九鼎，韩自知亡三川，将二国并力合谋，以因乎齐、赵而求解乎楚、魏。以鼎与楚，以地与魏，王弗能止也。此臣之所谓危也。不如伐蜀完。”王从错计，起兵伐蜀。十月取之。贬蜀王，更号为侯，而使陈庄相蜀。蜀既属秦，秦以益强，富厚，轻诸侯。



	○司马错与张仪争论于秦惠王前 

> > 司马错与张仪争论于秦惠王前。司马错欲伐蜀，张仪曰：“不如伐韩。”王曰：“请闻其说。”  

> > 对曰：“亲魏善楚，下兵三川，塞轘辕、缑氏之口，当屯留之道，魏绝南阳，楚临南郑，秦攻新城、宜阳，以临二周之郊，诛周主之罪，侵楚、魏之地。周自知不 救，九鼎宝器必出。据九鼎，安图籍，挟天子以令天下，天下莫敢不听，此王业也。今夫蜀，西辟之国，而戎狄之长也，弊兵劳众不足以成名，得其地不足以为利。 臣闻：‘争名者于朝，争利者于市。’今三川、周室，天下之市朝也。而翁不争焉，顾争于戎狄，去王业远矣。”  

> > 司马错曰：“不然，臣闻之，欲富国者，务广其地；欲强兵者，务富其民；欲王者，务博其德。三资者备，而王随之矣。今王之地小民贫，故臣愿从事于易。夫蜀， 西辟之国也，而戎狄之长，而有桀、纣之乱。以秦攻之，譬如使豺狼逐群羊也。取其地，足以广国也；得其财，足以富民；缮兵不伤众，而彼以服矣。故拔一国，而 天下不以为暴；利尽西海，诸侯不以为贪。是我一举而名实两附，而又有禁暴正乱之名，今攻韩劫天子，劫天子，恶名也，而未必利也，又有不义之名，而攻天下之 所不欲，危！臣请谒其故：周，天下之宗室也；齐，韩、周之与国也。周自知失九鼎，韩自知亡三川，则必将二所并力合谋，以因于齐、赵，而求解乎楚、魏。以鼎 与楚，以地与魏，王不能禁。此臣所谓危，不如伐蜀之完也。”惠王曰：“善！寡人听子。”  

	

> 苏秦既死，秦弟代、厉亦以游说显于诸侯。燕相子之与苏代婚，欲得燕权。苏代使于齐而还，燕王哙问曰：“齐王其霸乎？”对曰：“不能。”王曰：“何故？”对曰：“不信其臣。”于是燕王专任子之。鹿毛寿谓燕王曰：“人之谓尧贤者，以其能让天下也。今王以国让子之，是王与尧同名也。”燕王因属国于子之，子之大重。或曰：“禹荐益而以启人为吏，及老而以启为不足任天下，传之于益。启与交党攻益，夺之，天下谓禹名传天下于益而实令启自取之。今王言属国于子之而吏无非太子人者，是名属子之而实太子用事也。”王因收印绶，自三百石吏已上而效之子之。子之南面行王事，而哙老，不听政，顾为臣，国事皆决于子之。

九年，司马错伐蜀，灭之。伐取赵中都、西阳。


### 秦惠王十年（周慎靓王六年，前315年，丙午）

十年，韩太子苍来质。伐取韩石章。伐败赵将泥。伐取义渠二十五城。


### 秦惠王十一年（周赧王元年，前314年,丁未）

> 秦人侵义渠，得二十五城。

> 魏人叛秦。秦人伐魏，取曲沃而归其人。又败韩于岸门，韩太子仓入质于秦以和。

十一年，樗里疾攻魏焦，降之。败韩岸门，斩首万，其将犀首走。公子通封于蜀。燕君让其臣子之。

### 秦惠王十二年（周赧王二年，前313年，戊申）

> 秦右更疾伐赵。拔蔺，虏其将庄豹。

> 秦王欲伐齐，患齐、楚之从亲，乃使张仪至楚，说楚王曰：“大王诚能听臣，闭关绝约于齐，臣请献商於之地六百里，使秦女得为大王箕帚之妾，秦、楚娶妇嫁女，长为兄弟之国。”楚王说而许之。君臣皆贺，陈轸独吊。王怒曰：“寡人不兴师而得六百里地，何吊也？”对曰：“不然。以臣观之，商於之地不可得而齐、秦合。齐、秦合则患必至矣！”王曰：“有说乎？”对曰：“夫秦之所以重楚者，以其有齐也。今闭关绝约于齐，则楚孤，秦奚贪夫孤国，而与之商於之地六百里？张仪至秦，必负王。是王北绝齐交，西生患于秦也。两国之兵必俱至。为王计者，不若阴合而阳绝于齐，使人随张仪。苟与吾地，绝齐未晚也。”王曰“愿陈子闭口，毋复言，以待寡人得地！”乃以相印授张仪，厚赐之。遂闭关绝约于齐，使一将军随张仪至秦。张仪佯堕车，不朝三月。楚王闻之，曰：“仪以寡人绝齐未甚邪？”乃使勇士宋遗借宋之符，北骂齐王。齐王大怒，折节而事秦，齐、秦之交合。张仪乃朝，见楚使者曰：“子何不受地？从某至某，广袤六里。”使者怒，还报楚王。楚王大怒，欲发兵而攻秦。陈轸曰：“轸可发口言乎？攻之不如因赂以一名都，与之并兵而攻齐，是我亡地于秦，取偿于齐也。今王已绝于齐而责欺于秦，是吾合秦、齐之交而来天下之兵也，国必大伤矣！”楚王不听，使屈匄帅师伐秦。秦亦发兵使庶长章击之。


	○齐助楚攻秦 

	齐阻力楚攻秦，取曲沃。其后，秦欲伐齐，齐、楚之交善，惠王患之，谓张仪曰：“吾欲伐齐，齐楚方欢，子为寡人虑之，奈何？”张仪曰：“王其为臣约车并币，臣请试之。”  

	张仪南见楚王曰：“弊邑之王所说甚者，无大大王；唯仪之所甚愿为臣者，亦无大大王。弊邑之王所甚憎者，亦无先齐王。唯仪甚憎者，亦无大齐王。今齐王之罪， 其于弊邑之王臣厚，弊邑欲伐之，而大国与之欢，是以弊邑之王不得事令，而仪不得为臣也。大王苟能闭关绝齐，臣请使秦王献商於之地，方六百里。若此，齐必 弱，齐弱则必为王役矣。则是北弱齐，西德于秦，而私商於之地以为利也，则此一计而三利俱至。”  

	楚王大说，宣言之于朝廷，曰：“不谷得商於之田，方六百里。”群臣闻见者毕贺，陈轸后见，独不贺。楚王曰：“不谷不烦一兵不伤一人，而得商於之地六百里， 寡人自以为智矣！诸士大夫皆贺，子独不贺，何也？”陈轸对曰：“臣见商於之地不可得，而患必至也，故不敢妄贺。”王曰：“何也？”对曰：“夫秦所以重王 者，以王有齐也。今地未可得而齐先绝，是楚孤也，秦又何重孤国？且先出地绝齐，秦计必弗为也。先绝齐后责地，且必受欺于张仪。受欺于张仪，王必惋之。是西 生秦患，北绝齐交，则两国兵必至矣。”楚王不听，曰：“吾事善矣！子其弭口无言，以待吾事。”楚王使人绝齐，使者未来，又重绝之。  


	○张仪为秦破从连横 

	张仪为秦破从连横，说楚王曰：“秦地半天下，兵敌四国，被山带河，四塞以为固。虎贲之士百余万，车千乘，即万匹，粟如丘山。法令既明，士卒安难乐死。主严 以明，将知以武。虽无出兵甲，席卷常山之险，折天下之脊，天下后服者先亡。且夫为从者，无以异于驱群羊而攻猛虎也。夫虎之与羊，不格明矣。今大王不与猛虎 而与群羊，窃以为大王之计过矣。  

	“凡天下强国，非秦而楚，非楚而秦。两国敌侔交争，其势不两立。而大王不与秦，秦下甲兵，据宜阳，韩之上地不通；下河东，取成皋，韩必入臣于秦。韩入臣，魏则从风而动。秦攻楚之西，韩、魏攻其北，社稷岂得无危哉？  

	“且夫约从者，聚群弱而攻至强也。夫以弱攻强，不料敌而轻战，国贫而骤举兵，此危亡之术也。臣闻之，兵不如者，勿与挑战；粟不如者，勿与持久。夫从人者， 饰辩虚辞，高主之节行，言其利而不言其害，卒有楚祸，无及为已，是故愿大王之熟计之也。 “且夫秦之所以不出甲于函谷关十五年以攻诸侯者，阴谋有吞天下之心也。楚尝与秦构难，战于汉中。楚人不胜，通侯、执珪死者七十余人，遂亡汉中。楚王大怒 小，兴师袭秦，战于蓝田，又却。此所谓两虎相搏者也。夫秦、楚相弊，而韩魏以全制其后，计无过于此者矣，是故愿大王熟计之也。  

	“秦下兵攻卫、阳晋，必开扃天下之匈，大王悉起兵以攻宋，不至数月而宋可举。举宋而东指，，则泗上十二诸侯，尽王之有已。  

	“凡天下所信约从亲坚者苏秦，封为武安君而相燕，即阴于燕王谋破齐共分其地。乃佯有罪，出走入齐，齐王因受而相之。居二年而觉，齐王大怒，车裂苏秦于市。夫以一诈伪反覆之苏秦，而欲经营天下，混一诸侯，其不可成也亦明矣。  

	“今秦之与楚也，接境壤界，固形亲之国也。大王诚能听臣，臣请秦太子入质于楚，楚太子入质于秦，请以秦女为大王箕帚之妾，效王家之都，以为汤沐之邑，长为昆弟之国，重申无相攻击。臣以为计无便于此者。故敝邑秦王，使使臣献书大王之从车下风，须以决事。”  

	楚王曰：“楚国僻陋，托东海之上。寡人年幼，不习国家之长计。今上客幸教以明制，寡人闻之，敬以国从。”乃遣使车百乘，献鸡骇之犀、夜光之璧于秦王。  



	张仪反，秦使人使齐，齐、秦之交阴合。楚因使一将军受地于秦。张仪至，称病不朝。楚王曰：“张子以寡人不绝齐乎？”乃使勇士往詈齐王。张仪知楚绝齐也，乃 出见使者曰：“从某至某，广从六里。”使者月：“臣闻六百里，不闻六里。”仪曰：“仪固以小人，安得六百里？”使者反报楚王，楚王大怒，欲兴师伐秦。陈轸 曰：“臣可以言乎？”王曰：“可矣。”轸曰：“伐秦非计也，王不如因而赂之一名都，与之伐齐，是我亡于秦而取偿于齐也。楚国不尚全事。王今已绝齐，而责欺 于秦，是吾合齐、秦之交也，固必大伤。”  

	楚王不听，遂举兵伐秦。秦与齐合，韩氏从之。楚兵大败于杜陵。故楚之土壤士民非削弱，仅以救亡者，计失于陈轸，过听于张仪。  

十二年，王与梁王会临晋。庶长疾攻赵，虏赵将庄。张仪相楚。

### 秦惠王十三年（周赧王三年，己酉，前312年）

	○楚攻雍氏 

> 楚攻雍氏，周粻秦、敢，楚王怒周，周之君患之。为周谓楚王曰：“以王之强而怒周，周恐，必以国合于所与粟之国，则是劲王之敌也。故王不若速解周恐，彼前得罪而后得解，必厚事王矣。”  


	○雍氏之役 

> 雍氏之役，韩征甲与粟于周。周君患之，告苏代。苏代曰：“何患焉？代能为君令韩不征甲与粟于周，又能为君得高都。”周君大悦曰：“子苟能，寡人请以国 听。”苏代遂往见韩相国公中曰：“公不闻楚计乎？昭应谓楚王曰：‘韩氏罢于兵，仓廪空，无以守城，吾收之以饥，不过一月必拔之。’今唯雍氏五月不能拔，是 楚病也。楚王始不信瞻应之计矣，今公乃征甲及粟于周，此告楚病也。昭应闻此，必劝楚王以兵守雍氏，雍氏必拔。”公中曰：“善。然吾使者已行矣。”代曰： “公何不以高都与周。”公中怒曰：“吾无征甲与粟于周，亦已多矣。何为与高都？”代曰：“与之高都，则周必折而入于韩，秦闻之必大怒，而焚周之节，不通其 使，是公以弊高都得完周也，何不与也？”公中曰：“善。”不征甲与粟于周而与高都，楚卒不拔雍氏而去。  

	
	○楚围雍氏韩令冷向借救于秦 

> 楚围雍氏，韩令冷向借救于秦，秦为发使公孙昧入韩。公仲曰：“子以秦为将救韩乎？其不乎？”对曰：“秦王之言曰，请道于南郑、蓝田以入攻楚，出兵于三川以 待公，殆不合，军于南郑矣。”公仲曰：“奈何？”对曰：“秦王必祖张仪之故谋。楚威王攻梁，张仪谓秦王曰：‘与楚攻梁，魏折而入于楚。韩固其与国也，是秦 孤也。故不如出兵以劲魏。’于是攻皮氏。魏氏劲，威王怒，楚与魏大战，秦取西河之外以归。今也其将扬言救韩，而阴善楚，公恃秦而劲，必轻与楚战。楚阴得秦 之不用也，必易与公相支也。公战胜楚，遂与公乘楚，易三川而归。公战不胜楚，塞三川而受之，公不能救也。臣恶其事。司马康三反之郢矣，甘茂与昭献遇于境， 其言曰收玺。时期犹有约也。”公仲恐曰：“然则奈何？”对曰：“公必先韩而后秦，先身而后张仪。以公不如亟以国合于齐、楚，秦必魏国于公以解伐。是公之所 以外者仪而已，其实犹之不失秦也。”  

	○楚围雍氏五月 

> 楚围雍氏五月。韩令使者求救于秦，冠盖相望也，秦师不下崤。韩又令尚靳使秦，谓秦王曰：“韩之于秦也，居为金笔，出为雁行。今韩已病矣，秦师不下崤。臣闻 之，唇揭者其齿寒，愿大王之熟计之。”宣太后曰：“使者来者众矣，独尚之之言是。”召尚子入。宣太后谓尚子曰：“妾事先王也，先王以其髀加妾之身，妾困不 疲也；尽置其身妾之上，而妾弗重也，何也？以其少有利焉。今佐韩，兵不众，粮不多，则不足以救韩。夫救韩之危，日费千金，独不可使妾少有利焉。”  

> 尚靳归书报韩王，韩王遣张翠。张翠称病，日行一县。张翠至，甘茂曰：“韩急矣，先生病而来。”张翠曰：“韩未急也，且急矣。”甘茂曰：“秦重国知王也，韩之急缓莫不知。今先生言不急，可乎？”张翠曰：“韩急则折而入于楚矣，臣安敢来？”甘茂曰：“先生毋复言也。”  

> 甘茂入言秦王曰：“公仲柄得秦师，故敢捍楚。今雍氏围，而秦师不下崤，是无韩也。公仲且抑首而不朝，公叔且以国南合于楚。楚、韩为一，魏氏不敢不听，是楚以三国谋秦也。如此则伐秦之形成矣。不识坐而待伐，孰与伐人之利？”秦王曰：“善。”果下师于崤之救韩。  
	

> 春，秦师及楚战于丹杨，楚师大败，斩甲士八万，虏屈匄及列侯、执珪七十馀人，遂取汉中郡。楚王悉发国内兵以复袭秦，战于蓝田，楚师大败。韩、魏闻楚之困，南袭楚，至邓。楚人闻之，乃引兵归，割两城以请平于秦。


	

○秦取楚汉中 

	秦取楚汉中，再战于蓝田，大败楚军。韩、魏闻楚之困，乃南袭至邓，楚王引归。后三国谋攻楚，恐秦之救也，或说薛公：“可发使告楚曰：‘今三国之兵且去楚， 楚能应而公攻秦，虽蓝田岂难得哉！况于楚之故地？’楚疑于秦之未必救己也，而今三国之辞去，则楚之应之也必劝，是楚与三国谋出秦兵矣。秦为知之，必不救 也。三国疾攻楚，楚必走秦以急；秦愈不敢出，则是我离秦而攻楚也，兵必有功。”  

	薛公曰：“善。”遂发重使之楚，楚之应之果劝。于是三国并力攻楚，楚果告急于秦，秦遂不敢出兵。大臣有功。  


	

	

十三年，庶长章击楚于丹阳，虏其将屈丐，斩首八万；又攻楚汉中，取地六百里，置汉中郡。楚围雍氏，秦使庶长疾助韩而东攻齐，到满助魏攻燕。

### 秦惠王十四年（周赧王四年，前311年,庚戌）

> 秦惠王使人告楚怀王，请以武关之外易黔中地。楚王曰：“不愿易地，愿得张仪而献黔中地。”张仪闻之，请行。王曰：“楚将甘心于子，奈何行？”张仪曰：“秦强楚弱，大王在，楚不宜敢取臣。且臣善其嬖臣靳尚，靳尚得事幸姬郑袖，袖之言，王无不听者。”遂往。楚王囚，将杀之。靳尚谓郑袖曰：“秦王甚爱张仪，将以上庸六县及美女赎之。王重地尊秦，秦女必贵而夫人斥矣。”于是郑袖日夜泣于楚王曰：“臣各为其主耳。今杀张仪，秦必大怒。妾请子母俱迁江南，毋为秦所鱼肉也！”王乃赦张仪而厚礼之。张仪因说楚王曰：“夫为从者无以异于驱群羊而攻猛虎，不格明矣。今王不事秦，秦劫韩驱梁而攻楚，则楚危矣。秦西有巴、蜀，治船积粟，浮岷江而下，一日行五百馀里，不至十日而拒扞关，扞关惊则从境以东尽城守矣，黔中、巫郡非王之有。秦举甲出武关，则北地绝。秦兵之攻楚也，危难在三月之内，而楚待诸侯之救在半岁之外。夫待弱国之救，忘强秦之祸，此臣所为大王患也。大王诚能听臣，请令秦、楚长为兄弟之国，无相攻伐。”楚王已得张仪而重出黔中地，乃许之。张仪遂之韩，说韩王曰：“韩地险恶山居，五谷所生，非菽而麦，国无二岁之食，见卒不过二十万。秦被甲百馀万。山东之士被甲蒙胄而会战，秦人捐甲徒裼以趋敌，左挈人头，右挟生虏。夫战孟贲、乌获之士以攻不服之弱国，无异垂千钧之重于鸟卵之上，必无幸矣。大王不事秦，秦下甲据宜阳，塞成皋，则王之国分矣。鸿台之宫，桑林之宛，非王之有也。为大王计，莫如事秦而攻楚，以转祸而悦秦。计无便于此者。”韩王许之。


○楚怀王拘张仪 

	楚怀王拘张仪，将欲杀之。靳尚为仪谓楚王曰：“拘张仪，秦王必怒。天下见楚之无秦也，楚必轻矣。”又谓王之幸夫人郑袖曰：“子亦自知且贱于王乎？”郑袖 曰：“何也？”尚曰：“张仪者，秦王之忠信有功臣也。今楚拘之，秦王欲出之。秦王有爱女而美，又简择宫中佳玩丽好玩习音者，以欢从之；资之金玉宝器奉以上 庸六县为汤沐邑，欲因张仪内之楚王。楚王必爱，秦女衣强秦以为重，挟宝地以为资，势为王妻以临于楚。王惑于虞乐，必厚尊敬亲爱之而忘子，子益贱而日疏 矣。”郑袖曰：“愿委之于公，为之奈何？”曰：“子何不急言王，出张子。张子得出，德子无已时，秦女必不来，而秦必重子。子内擅楚之贵，外结秦之交，畜张 子以为用，子之子孙必为楚太子矣，此非布衣之利也。”郑袖遽说楚王出张子。  





	○楚王将出张子 

	楚王将出张子，恐其败己也，靳尚谓楚王曰：“臣请随之。仪事王不善，臣请杀之。”楚小臣，靳尚之仇也，谓张旄曰：“以张仪之知，而有秦、楚之用，君必穷矣。君不如，使人微要靳尚而刺之，适王必大怒仪也。彼仪穷，则子重矣。楚、秦相难，则魏无患矣。”  

> 张仪归报，秦王封以六邑，号武信君。复使东说齐王曰：“从人说大王者必曰：‘齐蔽于三晋，地广民众，兵强士勇，虽有百秦，将无奈齐何。’大王贤其说而不计其实。今秦、楚嫁女娶妇，为昆弟之国；韩献宜阳；梁效河外；赵王入朝，割河间以事秦。大王不事秦，秦驱韩、梁攻齐之南地，悉赵兵，渡清河，指博关，临菑、即墨非王之有也！国一日见攻，虽欲事秦，不可得也！”齐王许张仪。张仪去，西说赵王曰：“大王收率天下以摈秦，秦兵不敢出函谷关十五年。大王之威行于山东，敝邑恐惧，缮甲厉兵，力田积粟，愁居慑处，不敢动摇，唯大王有意督过之也。今以大王之力，举巴、蜀，并汉中，包两周，守白马之津。秦虽僻远，然而心忿含怒之日久矣。今秦有敝甲凋兵军于渑池，愿渡河，逾漳，据番吾，会邯郸之下，愿以甲子合战，正殷纣之事。谨使使臣先闻左右。今楚与秦为昆弟之国，而韩、梁称东籓之臣，齐献鱼盐之地，此断赵之右肩也。夫断右肩而与人斗，失其党而孤居，求欲毋危，得乎？今秦发三将军，其一军塞午道，告齐使渡清河，军于邯郸之东；一军军成皋，驱韩、梁军于河外；一军军于渑池，约四国为一以攻赵，赵服必四分其地。臣窃为大王计，莫如与秦王面相约而口相结，常为兄弟之国也。”赵王许之。张仪乃北之燕，说燕王曰：“今赵王已入朝，效河间以事秦。大王不事秦，秦下甲云中、九原，驱赵而攻燕，则易水、长城非大王之有也。且今时齐、赵之于秦，犹郡县也，不敢妄举师以攻伐。今王事秦，长无齐、赵之患矣。”燕王请献常山之尾五城以和。

> 张仪归报，未至咸阳，秦惠王薨，子武王立。武王自为太子时，不说张仪，及即位，群臣多毁短之。诸侯闻仪与秦王有隙，皆畔衡，复合从。

十四年，伐楚，取召陵。丹、犁臣，蜀相壮杀蜀侯来降。

> 惠王卒，子武王立。韩、魏、齐、楚、越皆宾从。

## 秦武王（秦悼武王/秦武烈王）

> 嬴荡，在位四年,前310年—前307年，秦惠文王子

### 秦武王元年（周赧王五年，前310年，辛亥）

> 与魏襄王会临晋。诛蜀相壮。

> 秦惠王死，公孙衍欲穷张仪。李雠谓公孙衍曰：“不如召甘茂于魏，召公孙显于韩，起樗里子于国。三人者，皆张仪之雠也，公用之，则诸侯必见张仪无秦矣！”  



	○甘茂相秦 甘茂相秦。

	秦王爱公孙衍，与之间有所立，因自谓之曰：“寡人且相子。”甘茂之吏，道而闻之，以告甘茂。甘茂因入见王曰：“王得贤相，敢再拜贺。”王曰：“寡人托国于子，焉更得贤相？”对曰：“王且相犀首。”王曰：“子焉闻之？”对曰：“犀首告臣。”王怒于犀首之泄也，乃逐之。  

	

> 张仪说秦武王曰：“为王计者，东方有变，然后王可以多割得地也。臣闻齐王甚憎臣，臣之所在，齐必伐之。臣愿乞其不肖之身以之梁，齐必伐梁，齐、梁交兵而不能相去，王以其间伐韩，入三川，挟天子，案图籍，此王业也。”王许之。齐王果伐梁，梁王恐。张仪曰：“王勿患也。请令齐罢兵。”乃使其舍人之楚，借使谓齐王曰：“甚矣，王之托仪于秦也！”齐王曰：“何故？”楚使者曰：“张仪之去秦也，固与秦王谋矣，欲齐、梁相攻而令秦取三川也。今王果伐梁，是王内罢国而外伐与国，以信仪于秦王也。”齐王乃解兵还。张仪相魏一岁，卒。仪与苏秦皆以纵横之术游诸侯，致位富贵，天下争慕效之。又有魏人公孙衍者，号曰犀首，亦以谈说显名。其馀苏代、苏厉、周最、楼缓之徒，纷纭遍于天下，务以辩诈相高，不可胜纪。而仪、秦、衍最著。

> 张仪、魏章皆东出之魏。

> 义渠君之魏，公孙衍谓义渠君曰：“道远，臣不得复过矣，请谒事情。”义渠君曰：“愿闻之。”对曰：“中国无事于秦，则秦且烧焫获君之国；中国为有事于秦， 则秦且轻使重币，使事君之国也。”义渠君曰：“谨闻令。”居无几何，恶果伐秦。陈轸谓秦王曰：“义渠君者，蛮夷之贤君，王不如赂之以抚其心。”秦王曰： “善。”因以文绣千匹，好女百人，遗义渠君。义渠君致群臣而谋曰：“此乃公孙衍之所谓也。”因起兵袭秦，大败秦人于李帛之下。

> 伐义渠、丹、犁。二年，初置丞相，樗里疾、甘茂为左右丞相。张仪死于魏。三年，与韩襄王会临晋外。南公揭卒，樗里疾相韩。武王谓甘茂曰：“寡人欲容车通三川，窥周室，死不恨矣。”其秋，使甘茂、庶长封伐宜阳。四年，拔宜阳，斩首六万。涉河，城武遂。魏太子来朝。武王有力好戏，力士任鄙、乌获、孟说皆至大官。王与孟说举鼎，绝膑。八月，武王死。族孟说。武王取魏女为后，无子。立异母弟，是为昭襄王。昭襄母楚人，姓芈氏，号宣太后。武王死时，昭襄王为质于燕，燕人送归，得立。

> 《孟子》论之曰：或谓：“张仪、公孙衍，岂不大丈夫哉！一怒而诸侯惧，安居而天下熄。”孟子曰：“是恶足以为大丈夫哉？君子立天下之正位，行天下之正道，得志则与民由之，不得志则独行其道，富贵不能淫，贫贱不能移，威武不能诎，是之谓大丈夫。”

> 扬子《法言》曰：或问：“仪、秦学乎鬼谷术而习乎纵横言，安中国者各十馀年，是夫？”曰：“诈人也。圣人恶诸。”曰：“孔子读而仪、秦行，何如也？”曰：“甚矣凤鸣而鸷翰也！”“然则子贡不为欤？”曰：“乱而不解，子贡耻诸。说而不富贵，仪、秦耻诸。”或曰：“仪、秦其才矣乎，迹不蹈已？”曰：“昔在任人，帝而难之，不以才矣。才乎才，非吾徒之才也。”

> 秦王使甘茂诛蜀相庄。

> 秦王、魏王会于临晋。

> 赵武灵王纳吴广之女孟姚，有宠，是为惠后。生子何。

### 秦武王二年（周赧王六年，前309年，壬子）

> 秦初置丞相，以樗里疾为右丞相。

### 秦武王三年（周赧王七年，前308年，癸丑）

> 秦、魏会于应。

> 秦武王谓甘茂曰：“寡人欲车通三川，以窥周室，而寡人死不朽乎？”甘茂对曰：“请之魏，约伐韩。”王令向寿辅行。甘茂至魏，谓向寿：“子归告王曰：‘魏听臣矣，然愿王勿攻也。’事成，尽以为子功。”向寿归以告王，王迎甘茂于息壤。 

> 秦王使甘茂约魏以伐韩，而令向寿辅行。甘茂至魏，令向寿还，谓王曰：“魏听臣矣，然愿王勿伐！”王迎甘茂于息壤而问其故。对曰：“宜阳大县，其实郡也。今王倍数险，行千里，攻之难。鲁人有与曾参同姓名者杀人，人告其母，其母织自若也。及三人告之，其母投杼下机，逾墙而走。臣之贤不若曾参，王之信臣又不如其母，疑臣者非特三人，臣恐大王之投杼也。魏文侯令乐羊将而攻中山，三年而拔之。反而论功，文侯示之谤书一箧。乐羊再拜稽首曰：‘此非臣之功，君之力也。’今臣，羁旅之臣也，樗里子、公孙奭挟韩而议之，王必听之，是王欺魏王而臣受公仲侈之怨也。”王曰：“寡人弗听也，请与子盟。”乃盟于息壤。秋，甘茂、长封帅师伐宜阳。

> > 秦武王与甘茂息壤之盟
	 
> 甘茂至，王问其故。对曰：“宜阳，大县也，上党、南阳积之久矣，名为县，其实郡也。今王倍数限，行千里而攻之，难矣。臣闻张仪西并巴蜀之地，北取西河之 外，南取上庸，天下不以为多张仪而贤先王。魏文侯令乐羊将，攻中山，三年而拔之，乐羊反而语功，文侯示之谤书一箧，乐羊再拜稽首曰：‘此非臣之功，主君之 力也。’今臣羁旅之臣也，樗里疾、公孙衍二人者，挟韩而议，王必听之，是王欺魏，而臣受公仲侈之愿也。昔者曾子处费，费人有与曾子同名族者而杀人，人告曾 子母曰：“曾参杀人。’曾子之母曰：‘吾者不杀人。’置自若。有顷焉，人又曰：‘曾参杀人。’其母尚置自若也。顷之，一人又告之曰：‘曾参杀人。’其母 惧，投杼逾墙墙而走。夫以曾参之贤，与母之信也，而三人疑之，则慈母不能信也。今臣贤不及曾子，而王之信臣又未若曾子之母也，疑臣者不适三人，臣恐王为臣 之投杼也。”王曰：“寡人不听也，请与子盟。”于是与之盟于息壤。  

### 秦武王四年（周赧王八年，前307年，甲寅）	 

> 甘茂攻宜阳，五月而不拔。樗里子、公孙奭果争之。秦王召甘茂，欲罢兵。甘茂曰：“息壤在彼。”王曰：“有之。”因大悉起兵以佐甘茂。斩首六万，遂拔宜阳。韩公仲侈入谢于秦以请平。

> > 秦攻宜阳，周君谓赵累曰：“子以为何如？”对曰：“宜阳必拔也。”君曰：“宜阳城方八里，材士十万，粟支数年，公仲之军二十万，景翠以楚之众，临山而救 之，秦必无功。”对曰：“甘茂，羁旅也，攻宜阳而有功，则周公旦也；无功，则削迹于秦。秦王不听群臣父兄之义而攻宜阳。宜阳不拔，秦王耻之。臣故曰拔。” 君曰：“子为寡人谋，且奈何？”对曰：“君谓景翠曰‘公爵为执圭，官为柱国，战而胜，则无加焉矣；不胜则死。不如背秦援宜阳。公进兵，秦恐公之乘其弊也， 必易爆不事公；公中慕公之为己乘秦也，亦必尽其宝。’”  秦拔宜阳，景翠果进兵。秦惧，遽效煮枣，韩氏果亦效重宝。景翠得城于秦，受宝于韩，而德东周。 

	○宜阳之役冯章谓秦王 

	宜阳之役，冯章谓秦王曰：“不拔宜阳，韩、楚乘吾弊，国必危矣！不如许楚汉中以欢之。楚欢而不进，韩必赴，无奈秦何矣！”王曰：“善。”果使冯章许楚汉中，而拔宜阳。楚王以其言责汉中于冯章，冯章谓秦王曰：“王遂亡臣，固谓楚王曰：‘寡人固无地而许楚王。’”  

	

	○甘茂攻宜阳 

	甘茂攻宜阳，三鼓之而卒不上。秦之右将有尉对曰：“公不论兵，必大困。”甘茂曰：“我羁旅而得相钱者，我以宜阳饵王。今攻宜阳而不拔，公孙衍、樗里疾挫我 于内，而公中以韩穷我遇外，是无伐之日已！请明日鼓之而不可下，因以宜阳之郭为墓。”于是出私金以益公赏。明日鼓之，宜阳拔。  

	

	○宜阳未得 

	宜阳未得，秦死伤者众，甘茂欲息兵。左陈谓甘茂曰：“公内攻于樗里疾、公孙衍，而外与韩侈为怨，今公用兵无功，公必穷矣。公不如进兵攻宜阳，宜阳拔，则公之功多矣。是樗里疾、公孙衍无事也，秦众尽怨之深矣。”  

	

	○宜阳之役楚畔秦而合于韩 

	宜阳之役，楚畔秦而合于韩。秦王惧。甘茂曰：“楚虽合韩，不为韩氏先战；韩亦恐战而楚有变其后。韩、楚必相御也。楚言与韩，而不余怨于秦，臣是以知其御也。”  

	○秦王谓甘茂 

	秦王谓甘茂曰：“楚客来使者多健，与寡人争辞，寡人数穷焉，为之奈何？”甘茂对曰：“王勿患也！其健者来使者，则王勿听其事；其需弱者来使，则王比听之。然则需弱者用，而见其者不用矣！王因而制之。”  

	


	○谓秦王 

	谓秦王曰：“臣窃惑王之轻齐易楚，而卑畜韩也。臣闻，王兵胜而不骄，伯主约而不忿。胜而不骄，故能服世；月塞入不忿，故能从邻。今王广德魏、赵，而轻失 齐，骄也；战胜宜阳，不恤楚交，忿也。骄忿非伯部之业也。臣窃为大王虑之而不取也。 “《诗》云：‘靡不有初，鲜克有终。’故先王之所重者，唯始与终。何以知其然？昔智伯瑶残范、中行，围逼晋阳，卒为三家蓄；吴王夫差栖越于会稽，胜齐于艾 陵，为黄池之遇，无礼于宋，遂与勾践禽，死于干隧；梁君伐楚胜齐，制赵、韩之兵，驱十二诸侯以朝天子于孟津，后子死，身布冠而拘于秦。三者非无功也，能始 而不能终也。  

	“今王破宜阳，残三川，而使天下之士不敢言；雍天下之国，徙两周之疆，而世主不敢交阳侯之塞；取黄棘，而韩、楚之兵不敢进。王若能为此尾，则三王不足四，五伯不足六。王若不能为此尾，而有后患，则臣恐诸侯之君，河、济之士，以王为吴、智之事也。  

	“《诗》云：‘行百里者半于九十。’此言末路之难。今大王皆有骄色，以臣之心观之，天下之事，依世主之心，非楚受兵，必秦也。何以知其然也？秦人援魏以拒 楚，楚人援韩以拒秦，四国之兵敌，而未能复战也。齐在绳墨之外以为权，故曰先得齐、宋者伐秦。秦先得齐、宋，则韩氏受奖；韩氏铄，则楚孤而受兵也。楚先得 齐，则魏氏铄；魏氏铄，则秦孤而受兵矣。若随此计而行之，则两国者必为天下笑矣。”  

	○秦伐宜阳 

	秦伐宜阳。楚王谓陈轸曰：“寡人闻韩侈巧士也，习诸侯事，殆能自免也。为其必免，吾欲先据之以加德焉。”陈轸对曰：“舍之，王勿据也。以韩侈之知，于此困 矣。今山泽之兽，无黠于麋。麋知者张罔，前而驱己也，因还走而冒人，至数。猎者知其诈，伪举罔而进之，麋因得矣。今诸侯明知此多诈，伪举罔而进者必众矣。 舍之，王勿据也。韩侈之知，于此困矣。”楚王听之，宜阳果拔。陈轸先知之也。  

	

	○甘茂为秦约魏以攻韩宜阳 

	甘茂为秦约魏以攻韩宜阳，又北之赵，冷向谓强国曰：“不如令赵拘甘茂，勿出，以与齐、韩、秦市。齐王欲求救宜阳，必下县狐氏。韩欲有宜阳，必以路涉、端氏赂赵。秦王欲得宜阳，不爱名宝，且拘茂也，且以置公孙赫、樗里疾。”  

	
	○宜阳之役 

	宜阳之役，杨达谓公孙显曰：“请为公以五万攻西周，得之，是以九鼎印甘茂也。不然，秦攻西周，天下恶之，其救韩必疾，则茂事败矣。”  

	

	○秦围宜阳 

	秦围宜阳，游腾谓公仲曰：“公何不与赵蔺、离石、祁，以质许地，则楼缓必败矣。收韩、赵之兵以临魏，楼鼻必败矣。韩为一，魏必倍秦，甘茂必败矣。以成阳资翟强于齐，楚必败之。须秦必败，秦失魏，宜阳必不拔矣。”  

	

	○公仲以宜阳之故仇甘茂 

	公仲以宜阳之故仇甘茂。其后，秦归武遂于韩，已而，秦王固疑甘茂之以武遂解于公仲也。杜赫为公仲谓秦王曰：“明也愿因茂以事王。”秦王大怒于甘茂，故樗里疾大说杜聊。  


> 医扁妾见秦武王，武王示之病，扁鹊请除。左右曰：“君之病，在耳之前，目之下，除之未必已也，将使耳不听，目不明。”君以告扁鹊。扁鹊怒而投其石：“君与知之者谋之，而与不知者败之。使此知秦国之政也，则君一举而亡国矣。”  

> 秦临周而求九鼎，周君患之。命颜率东借救于齐。齐发师五万人，使陈臣思将以救周，而秦兵罢。

> 秦武王好以力戏，力士任鄙、乌获、孟说皆至大官。八月，王与孟说举鼎，绝脉而薨。族孟说。武王无子，异母弟稷为质于燕。国人逆而立之，是为昭襄王。昭襄王母羋八子，楚女也，实宣太后。

## 秦昭襄王（秦昭王）

> 嬴则/嬴稷，在位五十六年,前306年—前251年，秦惠文王子，秦武王弟



### 秦昭襄王元年 周赧王九年（乙卯，前三零六年）

> 秦昭王使向寿平宜阳，而使樗里子、甘茂伐魏。甘茂言于王，以武遂复归之韩。向寿、公孙奭争之，不能得，由此怨谗甘茂。茂惧，辍伐魏蒲阪，亡去。樗里子与魏讲而罢兵。甘茂奔齐。

> 赵王略中山地，至宁葭；西略胡地，至榆中。林胡王献马。归，使楼缓之秦，仇液之韩，王贲之楚，富丁之魏，赵爵之齐。代相赵固主胡，致其兵。

> 昭襄王元年，严君疾为相。甘茂出之魏。

### 秦昭襄王二年周赧王十年（丙辰，前三零五年）

> 秦宣太后异父弟曰穰侯魏冉，同父弟曰华阳君羋戎；王之同母弟曰高陵君、泾阳君。魏冉最贤，自惠王、武王时，任职用事。武王薨，诸弟争立，唯魏冉力能立昭王。昭王即位，以冉为将军，卫咸阳。是岁，庶长壮及大臣、诸公子谋作乱，魏冉诛之；及惠文后皆不得良死，悼武王后出归于魏，王兄弟不善者，魏冉皆灭之。王少，宣太后自治事，任魏冉为政，威震秦国。

二年，彗星见。庶长壮与大臣、诸侯、公子为逆，皆诛，及惠文后皆不得良死。悼武王后出归魏。

### 秦昭襄王三年周赧王十一年（丁巳，前三零四年）

> 秦王、楚王盟于黄棘。秦复与楚上庸。

三年，王冠。与楚王会黄棘，与楚上庸。

### 秦昭襄王四年周赧王十二年（戊午，前三零三年）

> 秦取魏蒲阪、晋阳、封陵，又取韩武遂。

> 齐、韩、魏以楚负其从亲，合兵伐楚。楚王使太子横为质于秦而请救。秦客卿通将兵救楚，三国引兵去。

四年，取蒲阪。彗星见。

### 秦昭襄王五年周赧王十三年（己未，前三零二年）

> 秦王、魏王、韩太子婴会于临晋，韩太子至咸阳而归；秦复与魏蒲阪。

> 秦大夫有私与楚太子斗者，太子杀之，亡归。

五年，魏王来朝应亭，复与魏蒲阪。

### 秦昭襄王六年周赧王十四年（庚申，前三零一年）

> 秦人取韩穰。蜀宁煇叛秦，秦司马错往诛之。

> 秦庶长奂会韩、魏、齐兵伐楚，败其师于重丘，杀其将唐昧；遂取重丘。

六年，蜀侯煇反，司马错定蜀。庶长奂伐楚，斩首二万。泾阳君质于齐。日食，昼晦。

### 秦昭襄王七年周赧王十五年（辛酉，前三零零年）

> 秦泾阳君为质于齐。

> 秦华阳君伐楚，大破楚师，斩首三万，杀其将景缺，取楚襄城。楚王恐，使太子为质于齐以请平。

> 秦樗里疾卒，以赵人楼缓为丞相。

七年，拔新城。樗里子卒。

### 秦昭襄王八年周赧王十六年（壬戌，前二九九年）

○孟尝君为从 

	孟尝君为从。公孙弘谓孟尝君曰：“君不以使人先观秦王？意者秦王帝王之主也，君恐不得为臣，奚暇从以难之？意者秦王不肖之主也，君从以难之，未晚。”孟尝君曰：“善，愿因请公往矣。”  

	公孙弘敬诺，以车十乘之秦。昭王闻之，而欲愧之以辞。公孙弘见，昭王曰：“薛公之地，大小几何？”公孙弘对曰：“百里。”昭王笑而曰：“寡人地数千里。犹 未敢以有难也。今孟尝君之地方百里，而因欲难寡人，犹可乎？”公孙弘对曰：“孟尝君好人，大王不好人。。”昭王曰：“孟尝君之好人也，雌如？”公孙弘曰： “义不臣乎天子，不友乎诸侯，得志不惭为人主，不得志不肯为人臣，如此者三人；而治可为管、商之师，说义听行，能致其如此者五人；万乘之严主也辱其使者， 退而自刎，必以其血污其衣，如臣者十人。”昭王笑而谢之曰：“客胡为若此，寡人直与客论耳！寡人善孟尝君，欲客之必谕寡人之志也！”公孙弘曰：“敬诺。” 公孙弘可谓不侵矣。昭王，大国也，孟尝，千乘也。立千乘之义而不可陵，可谓足使矣。  

	

> 五月戊申，大朝东宫，传国于何。王庙见礼毕，出临朝，大夫悉为臣。肥义为相国，并傅王。武灵王自号“主父”。主父欲使子治国，身胡服，将士大夫西北略胡地。将自云中、九原南袭咸阳，于是诈自为使者，入秦，欲以观秦地形及秦王之为人。秦王不知，已而怪其状甚伟，非人臣之度，使人逐之，主父行已脱关矣。审问之，乃主父也。秦人大惊。

> 秦人伐楚，取八城。秦王遗楚王书曰：“始寡人与王约为兄弟，盟于黄棘，太子入质，至欢也。太子陵杀寡人之重臣，不谢而亡去。寡人诚不胜怒，使兵侵君王之边。今闻君王乃令太子质于齐以求平。寡人与楚接境，婚姻相亲。而今秦、楚不欢，则无以令诸侯。寡人愿与君王会武关，面相约，结盟而去，寡人之愿也！”楚王患之，欲往，恐见欺，欲不往，恐秦益怒。昭睢曰：“毋行而发兵自守耳！秦，虎狼也，有并诸侯之心，不可信也！”怀王之子子兰劝王行，王乃入秦。秦王令一将军诈为王，伏兵武关，楚王至则闭关劫之，与俱西，至咸阳，朝章台，如籓臣礼，要以割巫、黔中郡。楚王欲盟，秦王欲先得地。楚王怒曰：“秦诈我，而又强要我以地！”因不复许，秦人留之。楚大臣患之，乃相与谋曰：“吾王在秦不得还，要以割地，而太子为质于齐。齐、秦合谋，则楚无国矣。”欲立王子之在国者。昭睢曰：“王与太子俱困于诸侯，而今又倍王命而立其庶子，不宜！”乃诈赴于齐。齐湣王召群臣谋之，或曰：“不若留太子以求楚之淮北。”齐相曰：“不可。郢中立王，是吾抱空质而行不义于天下也。”其人曰：“不然。郢中立王，因与其新王市曰：‘予我下东国，吾为王杀太子。不然，将与三国共立之。’”齐王卒用其相计而归楚太子。楚人立之。秦王闻孟尝君之贤，使泾阳君为质于齐以请。孟尝君来入秦，秦王以为丞相。

○秦败楚汉中 

	秦败楚汉中。楚王入秦，秦王留之。游腾为楚谓秦王曰：“王挟楚王，而与天下攻楚，则伤行矣。不与天下共攻之，则失利矣。王不如与之盟而归之。楚王畏，必不敢倍盟。王因与三国攻之，义也。”  

八年，使将军芈戎攻楚，取新市。齐使章子，魏使公孙喜，韩使暴鸢共攻楚方城，取唐眛。赵破中山，其君亡，竟死齐。魏公子劲、韩公子长为诸侯。

### 秦昭襄王九年周赧王十七年（癸亥，前二九八年）

> 或谓秦王曰：“孟尝君相秦，必先齐而后秦。秦其危哉！”秦王乃以楼缓为相，囚孟尝君，欲杀之。孟尝君使人求解于秦王幸姬，姬曰：“愿得君狐白裘。”孟尝君有狐白裘，已献之秦王，无以应姬求。客有善为狗盗者，入秦藏中，盗狐白裘以献姬。姬乃为之言于王而遣之。王后悔，使追之。孟尝君至关。关法：鸡鸣而出客。时尚蚤，追者将至，客有善为鸡鸣者，野鸡闻之皆鸣。孟尝君乃得脱归。

> 楚人告于秦曰：“赖社稷神灵，国有王矣！”秦王怒，发兵出武关击楚，斩首五万，取十六城。

九年，孟尝君薛文来相秦。奂攻楚，取八城，杀其将景快。

○孟尝君将入秦 

	孟尝君将入秦，止者千数而弗听。苏秦欲止之，孟尝曰：“人事者，吾已尽知之矣；吾所未闻者，独鬼事耳。”苏秦曰：“臣之来也，固不敢言人事也，固且以鬼事见君。”  

	孟尝君见之。谓孟尝君曰：“今者臣来，过于淄上，有土偶人与桃梗相与语。桃梗谓土偶人曰：‘子，西岸之土也，挺子以为人，至岁八月，降雨下，淄水至，则汝 残矣。’土偶曰：‘不然。吾西岸之土也，土则复西岸耳。今子，东国之桃梗也，刻削子以为人，降雨下，淄水至，流子而去，则子漂漂者将何如耳。’今秦四塞之 国，譬若虎口，而君入之，则臣不知君所出矣。”孟尝君乃止。  


### 秦昭襄王十年周赧王十八年（甲子，前二九七年）

> 楚怀王亡归。秦人觉之，遮楚道。怀王从间道走赵。赵主父在代，赵人不敢受。怀王将走魏，秦人追及之，以归。

十年，楚怀王入朝秦，秦留之。薛文以金受免。楼缓为丞相。

### 秦昭襄王十一年周赧王十九年（乙丑，前二九六年）

> 楚怀王发病，薨于秦，秦人归其丧。楚人皆怜之，如悲亲戚。诸侯由是不直秦。

> 齐、韩、魏、赵、宋同击秦，至盐氏而还。秦与韩武遂、与魏封陵以和。

十一年，齐、韩、魏、赵、宋、中山五国共攻秦，至盐氏而还。秦与韩、魏河北及封陵以和。彗星见。楚怀王走之赵，赵不受，还之秦，即死，归葬。


### 秦昭襄王十二年周赧王二十年（丙寅，前二九五年）

> 秦尉错伐魏襄城。赵主父与齐、燕共灭中山，迁其王于肤施。归，行赏，大赦，置酒，酺五日。

> 秦楼缓免相，魏冉代之。

十二年，楼缓免，穰侯魏冉为相。予楚粟五万石。


### 秦昭襄王十三年周赧王二十一年（丁卯，前二九四年）

> 秦败魏师于解。

> 十三年，向寿伐韩，取武始。左更白起攻新城。五大夫礼出亡奔魏。任鄙为汉中守。


### 秦昭襄王十四年周赧王二十二年（戊辰，前二九三年）

> 韩公孙喜、魏人伐秦。穰侯荐左更白起于秦王以代向寿将兵，败魏师、韩师于伊阙，斩首二十四万级，虏公孙喜，拔五城。秦王以白起为国尉。

> 秦王遗楚王书曰：“楚倍秦，秦且率诸侯伐楚，愿王之饬士卒，得一乐战！”楚王患之，乃复与秦和亲。

十四年，左更白起攻韩、魏于伊阙，斩首二十四万，虏公孙喜，拔五城。

### 秦昭襄王十五年周赧王二十三年（己巳，前二九二年）

> 楚襄王迎妇于秦。

> 臣光曰：甚哉秦之无道也，杀其父而劫其子；楚之不竞也，忍其父而婚其仇！呜呼！楚之君诚得其道，臣诚得其人，秦虽强，乌得陵之哉！善乎荀卿论之曰：“夫道，善用之则百里之地可以独立，不善用之则楚六千里而为仇人役。”故人主不务得道而广有其势，是其所以危也。

> 秦魏冉谢病免，以客卿烛寿为丞相。

十五年，大良造白起攻魏，取垣，复予之。攻楚，取宛。

### 秦昭襄王十六年周赧王二十四年（庚午，前二九一年）

> 秦伐韩，拔宛。

> 秦烛寿免。魏冉复为丞相，封于穰与陶，谓之穰侯。又封公子市于宛，公子悝于邓。

十六年，左更错取轵及邓。冉免，封公子市宛，公子悝邓，魏冉陶，为诸侯。

### 秦昭襄王十七年周赧王二十五年（辛未，前二九零年）

> 魏入河东地四百里、韩入武遂地二百里于秦。

十七年，城阳君入朝，及东周君来朝。秦以垣为蒲阪、皮氏。王之宜阳。
### 秦昭襄王十八年周赧王二十六年（壬申，前二八九年）

> 秦大良造白起、客卿错伐魏，至轵，取城大小六十一。

十八年，错攻垣、河雍，决桥取之。

### 秦昭襄王十九年周赧王二十七年（癸酉，前二八八年）

> 冬，十月，秦王称西帝，遣使立齐王为东帝，欲约与共伐赵。苏代自燕来，齐王曰：“秦使魏冉致帝，子以为何如？”对曰：“愿王受之而勿称也。秦称之，天下安之，王乃称之，无后也。秦称之，天下恶之，王因勿称，以收天下，此大资也。且伐赵孰与伐桀宋利？今王不如释帝以收天下之望，发兵以伐桀宋，宋举则楚、赵、梁、卫皆惧矣。是我以名尊秦而令天下憎之，所谓以卑为尊也。”齐王从之，称帝二日而复归之。十二月，吕礼自齐入秦，秦王亦去帝复称王。

> 秦攻赵，拔杜阳。

十九年，王为西帝，齐为东帝，皆复去之。吕礼来自归。齐破宋，宋王在魏，死温。任鄙卒。


○五国伐秦无功 

	五国伐秦无功，罢于成皋。赵欲构于秦，楚与魏、韩将应之，秦弗欲。苏代谓齐王曰：“臣以为足下见奉阳君矣。臣谓奉阳君曰：‘天下散而事秦，秦必据宋。魏冉 必妒君之有阴地也。秦王贪，魏冉妒，则阴不可得已矣。君无构，齐必攻宋，。齐攻宋，则楚必攻宋，魏必攻宋，燕、赵助之。五国据宋，不至一二月，阴必得矣。 得阴而构，秦虽有变，则无患矣。若不得已而必构，则愿五国复坚约。愿得赵，足下雄飞，与韩氏大吏东免，齐王必无召呡也。使臣守约，若与有倍约者，以四国攻 之。无倍约者，而秦侵约，五国复坚而宾之。今韩、魏与齐相疑也，若复不坚约而讲，臣恐与国之大乱也。齐、秦非复合也，必有倚重者矣。后合与倚重者，皆非赵 之利也。且天下散而事秦，是秦制天下也。秦制天下，将何以天下为？臣愿君之蚤计也。  

	“‘天下争秦有六举，皆不利赵矣。天下争秦，秦王受负海内之国，合负秦之交，以据中国，而求利于三晋，是秦之一举也。秦行是计，不利于赵，而君终不得阴， 一矣。天下争秦，秦王内韩珉于齐，内成阳君于韩，相魏怀于魏，复合衍交两王，王贲、韩他之曹，皆起而行事，是秦之一举也。秦行是计也，不利于赵，而君又不 得阴，二矣。天下争秦，秦王受齐受赵，三强三亲，以据魏而求安逸可，是秦之一举也。秦行是计，齐、赵应之，魏不待伐，抱安邑而信秦，秦得安邑之饶，魏为上 交，韩必入朝秦，过赵已安邑矣，是秦之一举也。秦行是计，不利于赵，而君必不得阴，三矣。天下争秦，秦坚燕、赵之交，以伐齐收楚，与韩呡而攻魏，是秦之一 举也。秦行是计，而燕赵应之。燕、赵伐齐，兵始用，秦因收楚而攻魏，不至一二月，魏必破矣。秦汇安邑而塞女戟，韩之太原绝，下轵道、南阳、好，伐魏，绝 韩，包二周，即赵自消烁矣。国燥于秦，兵分于齐，非赵之利也。而君终身不得阴，四矣。天下争秦，秦坚三晋之交攻齐，国破曹屈，而兵东分于齐，秦桉兵攻魏， 取安邑，是秦之一举也。秦行是计也，君桉救魏，是以攻齐之已弊，救与秦争战也；君不救也，韩、魏焉免西合？国在谋之中，而君有终身不得阴，五矣。天下争 秦，秦安为义，存亡继绝，固危扶弱，定无罪之君，必起中山与胜焉。秦起中山与胜，而赵、宋同命，何暇言阴？六矣。故曰君必无讲，则阴必得矣。’  

	“奉阳君曰：‘善。’乃绝和于秦，而收齐、魏以成取阴。”  

### 秦昭襄王二十年周赧王二十八年（甲戌，前二八七年）

> 秦攻魏，拔新垣、曲阳。

二十年，王之汉中，又之上郡、北河。


### 秦昭襄王二十一年周赧王二十九年（乙亥，前二八六年）

> 秦司马错击魏河内。魏献安邑以和，秦出其人归之魏。

> 秦败韩师于夏山。

二十一年，错攻魏河内。魏献安邑，秦出其人，募徙河东赐爵，赦罪人迁之。泾阳君封宛。

### 秦昭襄王二十二年周赧王三十年（丙子，前二八五年）

> 秦王会楚王于宛，会赵王于中阳。

> 秦蒙武击齐，拔九城。

> 齐湣王既灭宋而骄，乃南侵楚，西侵三晋，欲并二周，为天子。狐咺正议，斫之檀衢，陈举直言，杀之东闾。燕昭王日夜抚循其人，益为富实，乃与乐毅谋伐齐。乐毅曰：“齐，霸国之馀业也。地大人众，未易独攻也。王必欲伐之。莫如约赵及楚、魏。”于是使乐毅约赵，别使使者连楚、魏，且令赵啖秦以伐齐之利。诸侯害齐王之骄暴，皆争合谋与燕伐齐。

二十二年，蒙武伐齐。河东为九县。与楚王会宛。与赵王会中阳。

### 秦昭襄王二十三年周赧王三十一年（丁丑，前二八四年）

> 燕王悉起兵，以乐毅为上将军。秦尉斯离帅师与三晋之师会之。赵王以相国印授乐毅，乐毅并将秦、魏、韩、赵之兵以伐齐。齐湣王悉国中之众以拒之，战于济西，齐师大败。乐毅还秦、韩之师，分魏师以略宋地，部赵师以收河间，身率燕师，长驱逐北。剧辛曰：“齐大而燕小，赖诸侯之助以破其军，宜及时攻取其边城以自益，此长久之利也。今过而不攻，以深入为名，无损于齐，无益于燕，而结深怨，后必悔之。”乐毅曰：“齐王伐功矜能，谋不逮下，废黜贤良，信任谄谀，政令戾虐，百姓怨怼。今军皆破亡，若因而乘之，其民必叛，祸乱内作，则齐可图也。若不遂乘之，待彼悔前之非，改过恤下而抚其民，则难虑也。”遂进军深入。齐人果大乱失度，湣王出走。乐毅入临淄，取宝物、祭器，输之于燕。燕王亲至济上劳军，行赏飨士，封乐毅为昌国君，遂使留徇齐城之未下者。齐王出亡之卫，卫君辟宫舍之，称臣而共具。齐王不逊，卫人侵之。齐王去奔邹、鲁，有骄色，邹、鲁弗内，遂走莒。楚使淖齿将兵救齐，因为齐相。淖齿欲与燕分齐地，乃执湣王而数之曰：“千乘、博昌之间，方数百里，雨血沾衣，王知之乎？”曰：“知之。”“赢、博之间，地坼及泉，王知之乎？”曰：“知之。”“有人当阙而哭者，求之不得，去则闻其声，王知之乎？”曰：“知之。”淖齿曰：“天雨血沾衣者，天以告也；地坼及泉者，地以告也；有人当阙而哭者，人以告也。天、地、人皆告矣，而王不知诫焉，何得无诛！”遂弑王于鼓里。

> 荀子论之曰：国者，天下之利势也。得道以持之，则大安也，大荣也，积美之源也。不得道以持之，则大危也，大累也，有之不如无之。及其綦也，索为匹夫，不可得也。齐湣、宋献是也。故用国者义立而王，信立而霸，权谋立而亡。

> 挈国以呼礼义也，而无以害之。行一不义，杀一无罪，而得天下，仁者不为也。擽然扶持心国，且若是其固也。之所与为之者之人，则举义士也；之所以为布陈于国家刑法者，则举义法也；主之所极然，帅群臣而首向之者，则举义志也。如是，则下仰上以义矣，是綦定也。綦定而国定，国定而天下定。故曰：以国济义，一日而白，汤、武是也。是所谓义立而王也。

> 德虽未至也，义虽未济也，然而天下之理略奏矣，刑赏已诺信乎天下矣，臣下晓然皆知其可要也。政令已陈，虽睹利败，不欺其民；约结已定，虽睹利败，不欺其与。如是，则兵劲城固，敌国畏之；国一綦明，与国信之。虽在僻陋之国，威动天下，五伯是也。是所谓信立而而霸也。

> 挈国以呼功利，不务张其义，齐其信，唯利之求；内则不惮诈其民而求小利焉，外则不惮诈其与而求大利焉。内不修正其所以有，然常欲人之有，如是，则臣下百姓莫不以诈心待其上矣。上诈其下，下诈其上，则是上下析也。如是，则敌国轻之，与国疑之，权谋日行而国不免危削，綦之而亡，齐湣、薛公是也。故用强齐，非以修礼义也，非以本政教也，非以一天下也，绵绵常以结引驰外为务。故强，南足以破楚，西足以诎秦，北足以败燕，中足以举宋。及以燕、赵起而攻之，若振槁然，而身死国亡，为天下大戮，后世言恶则必稽焉。是无他故焉，唯其不由礼义而由权谋也。

> 三者，明主之所谨择也，仁人之所务白也。善择者制人，不善择者人制之。

> 乐毅闻昼邑人王蠋贤，令军中环画邑三十里无入。使人请蠋，蠋谢不往。燕人曰：“不来，吾且屠画邑！”蠋曰：“忠臣不事二君，烈女不更二夫。齐王不用吾谏，故退而耕于野。国破君亡，吾不能存，而又欲劫之以兵，吾与其不义而生，不若死！”遂经其颈于树枝，自奋绝脰而死。燕师乘胜长驱，齐城皆望风奔溃。乐毅修整燕军，禁止侵掠，求齐之逸民，显而礼之。宽其赋敛，除其暴令，修其旧政，齐民喜悦。乃遣左军渡胶东、东莱；前军循太山以东至海，略琅邪；右军循河、济，屯阿、鄄以连魏师；后军旁北海以抚千乘；中军据临淄而镇齐都。祀桓公、管仲于郊，表贤者之闾，封王蠋之墓。齐人食邑于燕者二十馀君，有爵位于蓟者百有馀人。六月之间，下齐七十馀城，皆为郡县。秦王、魏王、韩王会于京师。

二十三年，尉斯离与三晋、燕伐齐，破之济西。王与魏王会宜阳，与韩王会新城。

### 秦昭襄王二十四年周赧王三十二年（戊寅，前二八三年）

> 秦、赵会于穰。秦拔魏安城，兵至大梁而还。

> 齐淖齿之乱，湣王子法章变名姓为莒太史敫家佣。太史敫女奇法章状貌，以为非常人，怜而常窃衣食之，因与私通。王孙贾从湣王，失王之处，其母曰：“汝朝出而晚来，则吾倚门而望；汝暮出而不还，则吾倚闾而望。汝今事王，王走，汝不知其处，汝尚何归焉！”王孙贾乃入市中呼曰：“淖齿乱齐国，杀湣王。欲与我诛之者袒右！”市人从者四百人，与攻淖齿，杀之。于是齐亡臣相与求湣王子，欲立之。法章惧其诛己，久之乃敢自言，遂立以为齐王，保莒城以拒燕，布告国中曰：“王已立在莒矣！”

> 赵王得楚和氏璧，秦昭王欲之，请易以十五城。赵王欲勿与，畏秦强，欲与之，恐见欺。以问蔺相如，对曰：“秦以城求璧而王不许，曲在我矣；我与之璧而秦不与我城，则曲在秦。均之二策，宁许以负秦。臣愿奉璧而往；使秦城不入，臣请完璧而归之。”赵王遣之。相如至秦，秦王无意偿赵城。相如乃以诈绐秦王，复取璧，遣从者怀之，间行归赵，而以身待命于秦。秦王以为贤而弗诛，礼而归之。赵王以相如为上大夫。

> 卫嗣君薨，子怀君立。嗣君好察微隐，县令有发褥而席敝者，嗣君闻之，乃赐之席。令大惊，以君为神。又使人过关市，赂之以金，既而召关市，问有客过与汝金，汝回遣之，关市大恐。又爱泄姬，重如耳，而恐其因爱重以壅己也，乃贵薄疑以敌如耳，尊魏妃以偶泄姬，曰：“以是相参也。”

> 荀子论之曰：成侯、嗣君，聚敛计数之君也，未及取民也。子产，取民者也，未及为政也。管仲，为政者也，未及修礼也。故修礼者王，为政者强，取民者安，聚敛者亡。

二十四年，与楚王会鄢，又会穰。秦取魏安城，至大梁，燕、赵救之，秦军去。魏冉免相。
### 秦昭襄王二十五年周赧王三十三年（己卯，前二八二年）

> 秦伐赵，拔两城。

二十五年，拔赵二城。与韩王会新城，与魏王会新明邑。


### 秦昭襄王二十六年周赧王三十四年（庚辰，前二八一年）

> 秦伐赵，拔石城。

> 秦穰侯复为丞相。

> 楚欲与齐、韩共伐秦，因欲图周。王使东周武公谓楚令尹昭子曰：“周不可图也。”昭子曰：“乃图周，则无之；虽然，何不可图？”武公曰：“西周之地，绝长补短，不过百里。名为天下共主，裂其地不足以肥国，得其众不足以劲兵。虽然，攻之者名为弑君。然而犹有欲攻之者，见祭器在焉故也。夫虎肉臊而兵利身，人犹攻之；若使泽中之麋蒙虎之皮，人之攻之也必万倍矣。裂楚之地，足以肥国；诎楚之名，足以尊主。今子欲诛残天下之共主，居三代之传器，器南，则兵至矣。”于是楚计辍不行。

二十六年，赦罪人迁之穰。侯冉复相。

### 秦昭襄王二十七年周赧王三十五年（辛巳，前二八零年）

> 秦白起败赵军，斩首二万，取代光狼城。又使司马错发陇西兵，因蜀攻楚黔中，拔之。楚献汉北及上庸地。

二十七年，错攻楚。赦罪人迁之南阳。白起攻赵，取代光狼城。又使司马错发陇西，因蜀攻楚黔中，拔之。

### 秦昭襄王二十八年周赧王三十六年（壬午，前二七九年）

> 秦白起伐楚，取鄢、邓、西陵。


	○顷襄王二十年 

	顷襄王二十年，秦白起拔楚西陵，或拔鄢、郢、夷陵，烧先王之墓。王徙东北，保于陈城。楚遂削弱，为秦所轻。于是白起又将兵来伐。  

	楚人有黄歇者，游学博闻，襄王以为辩，故使于秦。说昭王曰：“天下莫强于秦、楚，今闻大王欲伐楚，此犹两虎点斗而驽犬受其弊，不如善楚。臣请言其说、臣闻 之：‘物至而反，冬夏是也。致至而危，累棋是也。’今大国之地半天下，有二垂，此从生民以来，万乘之地未尝有也。先帝文王、庄王，王之身，三世而不接地于 齐，以绝从亲之要。今王三使盛橇守事于韩，成橇以北入燕。是王不用甲，不伸威，而出百里之地，王可谓能矣。王又举甲兵而攻魏，杜大梁之门，举河内，拔燕、 酸枣、虚、桃人，楚、燕之兵雲翔不敢校，王之功亦多矣。王申息众二年，然后复之，又取蒲、衍、首垣，以临仁、平兵，小黄、浚阳婴城，而魏氏服矣。王又割 濮、磨之北属之燕，断齐、秦之要，绝楚、魏之脊。天下五合、六聚而不敢救也，王之威亦惮矣。王若能持功守威，省攻伐之心而肥仁义之诫，使无复后患，三王不 足四，五伯不足六也。  

	“王若负人徒之众。材兵甲之强，壹毁魏氏之威，而欲以力臣天下之主，臣恐有后患。《诗》云：‘靡不有初，鲜克有终。’《易》曰：‘狐濡其尾。’此言始之 易，终之难也。何以知其然也？智氏见伐赵之利，而不知榆次之祸也；吴见伐齐之便，而不知干隧之败也。此二国者，非无大肆功也，设利于前，而易患于后也。吴 之信越也，从而伐齐，既胜齐人于艾陵，还为越王禽于三江之浦。智氏信韩、魏，从而伐赵，攻晋烨之城，胜有日矣，韩、魏反之，杀智伯瑶于凿台之上。今王妒楚 之不毁也，而往毁楚之强魏也。臣为大王虑而不取。《诗》云：‘大肆武远宅不涉。’从此观之，楚国，援也；邻国，敌也。《诗》：‘他人有心，予忖度之。跃跃 毚兔，遇犬获之。’今王中道而信韩、魏之善王也，此正吴信越也。臣闻，敌不可易，时不可失。臣恐韩、魏之卑辞虑患，而实欺大国也。此何也？王既无重世之德 于韩、魏，而有累世之怨矣。韩、魏父子兄弟接踵而死于秦者，百世矣。本国残，社稷坏，宗庙毁，刳腹折颐，首身分离，暴骨草泽，头颅僵仆，相望于境；父子老 弱系虏，相随于路；鬼神狐祥，无所食，百姓不聊生，族类离散，流亡为臣妾，满海内矣。韩、魏之不亡，秦社稷之忧也。今王之攻楚，不亦失乎！是王攻楚之日， 则恶出兵？王将藉路于仇雠之韩、魏乎？兵出之日而王忧其不反也，是王以兵资于仇雠之韩、魏。王若不藉路于仇雠之韩、魏，必攻阳、右壤。随阳、右壤，此皆广 川大水，山林溪谷不食之地，王虽有之，不为得地。是王有毁楚之名，无得地之实也。  

	“且王攻楚之日，四国必应悉起应王。秦、楚之构而不离，魏氏将出兵而攻留、方与、铚、胡陵、砀、萧、相，故宋必尽。齐人南面，泗北必举。此皆平原四达，膏 腴之地也，而王使之独攻。王破楚于以肥韩、魏于中国而劲齐，韩、魏之强足以校于秦矣。齐南以泗为境，东负海，北倚河，而无后患，天下之国，莫强于齐。齐、 魏得地葆利，而详事下吏，一年之后，为帝若未能，于以禁王之为帝有余。夫以王壤土之博，人徒之众，兵革之强，一举众而注地于楚，诎令韩、魏，归帝重于齐， 是王失计也。  

	“臣为王虑，莫若善楚。秦、楚合而为一，临以韩，韩必授首。王襟以山东之险，带以河曲之利，韩必为观众之候。若是，王以十成郑，梁氏寒心，许、鄢陵婴城， 上蔡召陵不往来也。如此，而魏以关内候矣。王一善楚，而关内二万乘之主注地于齐，齐之右壤可拱手而取也。是王之地一任两海，要绝天下也。是燕、赵无齐、 楚，无燕赵也。然后危动燕、赵，持齐、楚，此四国者，不待痛而服矣。”  

	

> 秦王使使者告赵王，愿为好会于河外渑池。赵王欲毋行，廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子，以绝秦望。”王许之。会于渑池。王与赵王饮，酒酣，秦王请赵王鼓瑟，赵王鼓之。蔺相如复请秦王击缶，秦王不肯。相如曰：“五步之内，臣请得以颈血溅大王矣！”左右欲刃相如，相如张目叱之，左右皆靡。王不怿，为一击缶。罢酒，秦终不能有加于赵。赵人亦盛为之备，秦不敢动。赵王归国，以蔺相如为上卿，位在廉颇之右。廉颇曰：“我为赵将，有攻城野战之功。蔺相如素贱人，徒以口舌而位居我上。吾羞，不忍为之下！”宣言曰：“我见相如，必辱之！”相如闻之，不肯与会；每朝，常称病，不欲争列。出而望见，辄引车避匿。其舍人皆以为耻。相如曰：“子视廉将军孰与秦王？”曰：“不若。”相如曰：“夫以秦王之威而相如廷叱之，辱其群臣。相如虽驽，独畏廉将军哉！顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，先国家之急而后私仇也。”廉颇闻之，肉袒负荆至门射罪，遂为刎颈之交。

> 初，燕人攻安平，临淄市掾田单在安平，使其宗人皆以铁笼傅车轊。及城溃，人争门而出，皆以轊折车败，为燕所禽；独田单宗人以铁笼得免，遂奔即墨。是时齐地皆属燕，独莒、即墨未下，乐毅及并右军、前军以围莒，左军、后军围即墨。即墨大夫出战而死。即墨人曰：“安平之战，田单宗人以铁笼得全，是多智习兵。”因共立以为将以拒燕。乐毅围二邑，期年不克，及令解围，各去城九里而为垒，令曰：“城中民出者勿获，困者赈之，使即旧业，以镇新民。”三年而犹未下。或谗之于燕昭王曰：“乐毅智谋过人，伐齐，呼吸之间克七十馀城。今不下者两城耳，非其力不能拔，所以三年不攻者，欲久仗兵威以服齐人，南面而王耳。今齐人已服，所以未发者，以其妻子在燕故也。且齐多美女，又将忘其妻子。愿王图之！”昭王于是置酒大会，引言者而让之曰：“先王举国以礼贤者，非贪土地以遗子孙也。遭所传德薄，不能堪命，国人不顺。齐为无道，乘孤国之乱以害先王。寡人统位，痛之入骨，故广延群臣，外招宾客，以求报仇。其有成功者，尚欲与之同共燕国。今乐君亲为寡人破齐，夷其宗庙，报塞先仇，齐国固乐君所有，非燕之所得也。乐君若能有齐，与燕并为列国，结欢同好，以抗诸侯之难，燕国之福，寡人之愿也。汝何敢言若此！”乃斩之。赐乐毅妻以后服，赐其子以公子之服；辂车乘马，后属百两，遣国相奉而致之乐毅，立乐毅为齐王。乐毅惶恐不受，拜书，以死自誓。由是齐人服其义，诸侯畏其信，莫敢复有谋者。顷之，昭王薨，惠王立。惠王自为太子时，尝不快于乐毅。田单闻之，乃纵反间于燕，宣言曰：“齐王已死，城之不拔者二耳。乐毅与燕新王有隙，畏诛而不敢归，以伐齐为名，实欲连兵南面王齐。齐人未附，故且缓攻即墨以待其事。齐人所惧，唯恐他将之来，即墨残矣。”燕王固已疑乐毅，得齐反间，乃使骑劫代将而召乐毅。乐毅知王不善代之，遂奔赵。燕将士由是愤惋不和。

> 田单令城中人，食必祭其先祖于庭，飞鸟皆翔舞而下城中。燕人怪之，田单因宣言曰：“当有神师下教我。”有一卒曰：“臣可以为师乎？”因反走。田单起引还，坐东乡，师事之。卒曰：“臣欺君。”田单曰：“子勿言也。”因师之，每出约束，必称神师。乃宣言曰：“吾唯惧燕军之劓所得齐卒，置之前行，即墨败矣！”燕人闻之，如其言。城中见降者尽劓，皆怒，坚守，唯恐见得。单又纵反间，言：“吾惧燕人掘吾城外冢墓，可为寒心！”燕军尽掘冢墓，烧死人。齐人从城上望见，皆涕泣，共欲出战，怒自十倍。田单知士卒之可用，乃身操版、锸，与士卒分功；妻妾编于行伍之间；尽散饮食飨士。令甲卒皆伏，使老、弱、女子乘城，遣使约降于燕，燕军皆呼万岁。田单又收民金得千镒，令即墨富豪遗燕将，曰：“即降，愿无虏掠吾族家。”燕将大喜，许之。燕军益懈。田单乃收城中，得牛千馀，为绛缯衣，画以五采龙文，束兵刃于其角，而灌脂束苇于其尾，烧其端，凿城数十穴，夜纵牛，壮士五千人随其后。牛尾热，怒而奔燕军。燕军大惊，视牛皆龙文，所触尽死伤。而城中鼓噪从之，老弱皆击铜器为声，声动天地。燕军大骇，败走。齐人杀骑劫，追亡逐北，所过城邑皆叛燕，复为齐。田单兵日益多，乘胜，燕日败亡，走至河上，而齐七十馀城皆复焉。乃迎襄王于莒。入临淄，封田单为安平君。齐王以太史敫之女为后，生太子建。太史敫曰：“女不取媒，因自嫁，非吾种也，污吾世！”终身不见君王后，君王后亦不以不见故失人子之礼。

> 赵王封乐毅于观津，尊宠之，以警动于燕、齐。燕惠王乃使人让乐毅，且谢之曰：“将军过听，以与寡人有隙，遂捐燕归赵。将军自为计则可矣，而亦何以报先王这所以遇将军之意乎？”乐毅报书曰：“昔伍子胥说听于阖闾而吴远迹至郢；夫差弗是也，赐之鸱夷而浮之江。吴王不寤先论之可以立功，故沈子胥而不悔；子胥不蚤见主之不同量，是以至于入江而不化。夫免自立功以明先王之迹，臣之上计也。离毁辱之诽谤，堕先王之名，臣之所大恐也。临不测之罪，以幸为利，义之所不敢出也。臣闻古之君子，交绝不出恶声，忠臣去国，不洁其名。臣虽不佞，数奉教于君子矣。唯君王之留意焉！”于是燕王复以乐毅子闲为昌国君，而乐毅往来复通燕，卒于赵，号曰望诸君。

> 田单相齐，过淄水，有老人涉淄而寒，出水不能行。田单解其裘而衣之。襄王恶之，曰：“田单之施于人，将欲以取我国乎？不早图，恐后之变也。”左右顾无人，岩下有贯珠者，襄王呼而问之曰：“汝闻吾言乎？”对曰：“闻之。”王曰：“汝以为何如？”对曰：“王不如因以为己善。王嘉单之善，下令曰：‘寡人忧民之饥也，单收而食之；寡人忧民之寒也，单解裘而衣之；寡人忧劳百姓，而单亦忧之，称寡人之意。’单有是善而王嘉之，单之善亦王之善也。”王曰：“善。”乃赐单牛酒。后数日，贯珠者复见王曰：“王朝日宜召田单而揖之于庭，口劳之。乃布令求百姓之饥寒者，收穀之。”乃使人听于闾里，闻大夫之相与语者曰：“田单之爱人，嗟，乃王之教也！”

> 田单任貂勃于王。王有所幸臣九人，欲伤安平君，相与语于王曰：“燕之伐齐之时，楚王使将军将万人而佐齐。今国已定而社稷已安矣，何不使使者谢于楚王？”王曰：“左右孰可？”九人之属曰：“貂勃可。”貂勃使楚，楚王受而觞之，数月不反。九人之属相与语于王曰：“夫一人之身而牵留万乘者，岂不以据势也哉！且安平君之与王也，君臣无异而上下无别。且其志欲为不善，内抚百姓，外怀戎翟，礼天下之贤士，其志欲有为也，愿王之察之！”异日，王曰：“召相单而来！”田单免冠、徒跣、肉袒而进，退而请死罪，五日而王曰：“子无罪于寡人。子为子之臣礼，吾为吾之王礼而已矣。”貂勃从楚来，王赐之酒。酒酣，王曰：“召相单而来！”貂勃避席稽首曰：“王上者孰与周文王？”王曰：“吾不若也。”貂勃曰：“然，臣固知王不若也。下者孰与齐桓公？”王曰：“吾不若也。”貂勃曰：“然，臣固知王不若也。然则周文王得吕尚以为太公，齐桓公得管夷吾以为仲父，今王得安平君而独曰‘单’，安得此亡国之言乎！且自天地之辟，民人之始，为人臣之功者，谁有厚于安平君者哉？王不能守王之社稷，燕人兴师而袭齐，王走而之城阳之山中，安平君以惴惴即墨三里之城，五里之郭，敝卒七千人，禽其司马而反千里之齐，安平君之功也。当是之时，舍城阳而自王，天下莫之能止。然而计之于道，归之于义，以为不可，故栈道木阁而迎王与后于城阳山中，王乃得反，子临百姓。今国已定，民已安矣，王乃曰‘单’，婴儿之计不为此也。王亟杀此九子者以谢安平君，不然，国其危矣！”乃杀九子而逐其家，益封安平君以夜邑万户。

> 田单将攻狄，往见鲁仲连。鲁仲连曰：“将军攻狄，不能下也。”田单曰：“臣以即墨破亡馀卒破万乘之燕，复齐之墟，今攻狄而不下，何也？”上车弗谢而去，遂攻狄，三月不克。齐小儿谣曰：“大冠若箕，修剑拄颐。攻狄不能下，垒枯骨成丘。”田单乃惧，问鲁仲连曰：“先生谓单不能下狄，请问其说。”鲁仲连曰：“将军之在即墨，坐则织蒉，立则仗锸，为士卒倡曰：‘无可往矣！宗庙亡矣！今日尚矣！归于何党矣！’当此之时，将军有死之心，士卒先无之气，闻君言莫不挥泣奋臂而欲战，此所以破燕也。当今将军东有夜邑之奉，西有淄上之娱，黄金横带而骋乎淄、渑之间，有生之乐，无死之心，所以不胜也。”田单曰：“单之有心，先生志之矣。”明日，乃厉气循城，立于矢石之所，援袍鼓之。狄人乃下。

> 初，齐湣王既灭宋，欲去孟尝君。孟尝君奔魏，魏昭王以为相，与诸侯共伐破齐。湣王死，襄王复国，而孟尝君中立为诸侯，无所属。襄王新立，畏孟尝君，与之连和。孟尝君卒，诸子争立，而齐、魏共灭薛，孟尝君绝嗣。


二十八年，大良造白起攻楚，取鄢、邓，赦罪人迁之。

### 秦昭襄王二十九年周赧王三十七年（癸未，前二七八年）

> 秦大良造白起伐楚，拔郢，烧夷陵。楚襄王兵散，遂不复战，东北徙都于陈。秦以郢为南郡，封白起为武安君。

二十九年，大良造白起攻楚，取郢为南郡，楚王走。周君来。王与楚王会襄陵。白起为武安君。

### 秦昭襄王三十年周赧王三十八年（甲申，前二七七年）

> 秦武安君定巫、黔中，初置黔中郡。

> 魏昭王薨，子安釐王立。

三十年，蜀守若伐楚，取巫郡，及江南为黔中郡。

### 秦昭襄王三十一年周赧王三十九年（乙酉，前二七六年）

> 秦武安君伐魏，拔两城。

> 楚王收东地兵，得十馀万，复西取江南十五邑。

> 魏安釐王封其弟无忌为信陵君。

三十一年，白起伐魏，取两城。楚人反我江南。
### 秦昭襄王三十二年周赧王四十年（丙戌，前二七五年）

> 秦相国穰侯伐魏。韩暴鸢救魏，穰侯大破之，斩首四万。暴鸢走开封。魏纳八城以和。穰侯复伐魏，走芒卯，入北宅。遂围大梁，魏人割温以和。

三十二年，相穰侯攻魏，至大梁，破暴鸢，斩首四万，鸢走，魏入三县请和。


### 秦昭襄王三十三年周赧王四十一年（丁亥，前二七四年）

> 魏复与齐合从。秦穰侯伐魏，拔四城，斩首四万。

> 鲁缗公薨，子顷公雠立。

三十三年，客卿胡阳攻魏卷、蔡阳、长社，取之。击芒卯华阳，破之，斩首十五万。魏入南阳以和。

### 秦昭襄王三十四年周赧王四十二年（戊子，前二七三年）

> 赵人、魏人伐韩华阳。韩人告急于秦，秦王弗救。韩相国谓陈筮曰：“事急矣！愿公虽病，为一宿之行。”陈筮如秦，见穰侯。穰侯曰：“事急乎？故使公来。”陈筮曰：“未急也。”穰侯怒曰：“何也？”陈筮曰：“彼韩急则将变而他从；以未急，故复来耳。”穰侯曰：“请发兵矣。”乃与武安君及客卿胡阳救韩，八日而至，败魏军于华阳之下，走芒卯，虏三将，斩首十三万。武安君又与赵将贾偃战，沈其卒二万人于河。魏段干子请割南阳予秦以和。苏代谓魏王曰：“欲玺者，段干子也；欲地者，秦也。今王使欲地者制玺，欲玺者制地，魏地尽矣！夫以地事秦，犹抱薪救火，薪不尽，火不灭。”王曰：“是则然也。虽然，事始已行，不可更矣！”对曰：“夫博之所以贵枭者，便则食，不便则止。今何王之用智不如用枭也？”魏王不听，卒以南阳为和，实修武。

> 韩釐王薨，子桓惠王立。

> 韩、魏既服于秦，秦王将使武安君与韩、魏伐楚，未行，而楚使者黄歇至，闻之，畏秦乘胜一举而灭楚也，乃上书曰：“臣闻物至则反，冬、夏是也；致至则危，累棋是也。今大国之地，遍天下有其二垂，此从生民已来，万乘之地未尝有也。先王三世不忘接地于齐，以绝从亲之要。今王使盛桥守事于韩，盛桥以其地入秦，是王不用甲，不信威，而得百里之地，王可谓能矣！王又举甲而攻魏，杜大梁之门，举河内，拔燕、酸枣、虚、桃，入邢，魏之兵云翔而不敢救，王之功亦多矣！王休甲息众，二年而后复之，又并蒲、衍、首、垣以临仁、平丘，黄、济阳婴城而魏氏服。王又割濮磨之北，注齐、秦之要，绝楚、赵之脊，天下五合六聚而不敢救，王之威亦单矣！王若能保功守威，绌攻取之心，而肥仁义之地，使无后患，三王不足四，五伯不足六也！王若负人徒之众，仗兵革之强，乘毁魏之威，而欲以力臣天下之主，臣恐其有后患也。《诗》曰：‘靡不有初，鲜克有终。’《易》曰：‘狐涉水，濡其尾。’此言始之易，终之难也。昔吴之信越也，从而伐齐，既胜齐人于艾陵，还为越禽于三江之浦。智氏之信韩、魏也，从而伐赵，攻晋阳城，胜有日矣，韩、魏叛之，杀智伯瑶于凿台之下。今王妒楚之不毁，而忘毁楚之强韩、魏也，臣为王虑而不取也。夫楚国，援也；邻国，敌也。今王信韩、魏之善王，此正吴之信越也，臣恐韩、魏卑辞除患而实欲欺大国也。何则？王无重世之德于韩、魏而有累世之怨焉。夫韩、魏父子兄弟接踵而死于秦者将十世矣，故韩、魏之不亡，秦社稷之忧也。今王资之与攻楚，不亦过乎！且攻楚将恶出兵？王将借路于仇雠之韩、魏乎？兵出之日而王忧其不反也。王若不借路于仇雠之韩、魏，必攻随水右壤，此皆广川、大水、山林、溪谷，不食之地。是王有毁楚之名而无得地之实也。且王攻楚之日，四国必悉起兵以应王。秦、楚之兵构而不离；魏氏将出而攻留、方舆、铚、湖陵、砀、萧、相，故宋必尽；齐人南面攻楚，泗上必举。此皆平原四达膏腴之地。如此，则天下之国莫强于齐、魏矣。臣为王虑，莫若善楚。秦、楚合而为一以临韩，韩必敛手而朝；王施以东山之险，带以曲河之利，韩必为关内之侯。若是而王以十万戍郑，梁氏寒心，许、鄢陵婴城而上蔡、召陵不往来也。如此，魏亦关内侯矣。王壹善楚而关内两万乘之主注地于齐，齐右壤可拱手而取也。王之地一经两海，要约天下，是燕、赵无齐、楚，齐、楚无燕、赵也。然后危动燕、赵，直摇齐、楚，此四国者不待痛而服矣。”

> 王从之，止武安君而谢韩、魏，使黄歇归，约亲于楚。

三十四年，秦与魏、韩上庸地为一郡，南阳免臣迁居之。

### 秦昭襄王三十五年周赧王四十三年（己丑，前二七二年）

> 楚以左徒黄歇侍太子完为质于秦。

> 秦置南阳郡。

> 秦、魏、楚共伐燕。

> 燕惠王薨，子武成王立。

三十五年，佐韩、魏、楚伐燕。初置南阳郡。

### 秦昭襄王三十六年周赧王四十四年（庚寅，前二七一年）

> 赵蔺相如伐齐，至平邑。

> 赵田部吏赵奢收租税，平原君家不肯出。赵奢以法治之，杀平原君用事者九人。平原君怒，将杀之。赵奢曰：“君于赵为贵公子，今纵君家而不奉公，则法削，法削则国弱，国弱则诸侯加兵，是无赵也，君安得有此富乎？以君之贵，奉公如法则上下平，上下平则国强，国强则赵固，而君为贵戚，岂轻于天下邪！”平原君以为贤，言之于王。王使治国赋，国赋大平，民富而府库实。


	○范子因王稽入秦 

	范子因王稽入秦，献书昭王曰：“臣闻明主莅正，有功不得不赏，有能者不得不官；劳大者其禄厚，功多者其爵尊，能治众者其官大。故不能’者不敢当其职焉，能 者亦不得蔽隐。使以臣之言为可，则行而益利其道；若将弗行，则久留臣无谓也。语曰：‘人主赏所爱，而罚所恶。明主则不然，赏必加于有功，刑比断于有罪。’ 今臣之胸不足以当椹质，要不足以待斧钺，岂敢以疑事尚语于王乎？虽以臣为贱而轻辱臣，独不重任臣者后无反覆于王前耶？  

	臣闻周有砥厄，宋有结绿，梁有悬黎，楚有和璞。此四宝者，工之所失也，而为天下名器。然则圣王之所弃者，独不足以厚国家乎？臣闻善厚家者，取之于国；善厚 国者，取之于诸侯。天下有明主，则诸侯不得擅厚矣。是何故也？为其凋荣也。良医知病人之死生，圣主明于成败之事，利则行之，害则舍之，疑则少尝之，虽尧、 舜、禹、汤复生，弗能攻已！语之至者，臣不敢载之于书；其浅者又不足听也。意者，臣愚而不阖于王心耶！已其言臣者，将贱而不足听耶！非若是也，则臣之志， 愿少赐游观之间，望见足下而入之。”书上，秦王说之，因谢王稽说，使人持车召之。  

	

○范睢至秦 

	范睢至秦，王庭迎，谓范睢曰：“寡人宜以身受令久矣。今者义渠之事急，寡人日自请太后。今义渠之事已，寡人乃得以身受命。躬窃闵然不敏，敬执宾主之礼。”  

	是日见范睢，见者无不变色易容者。秦王屏左右，宫中虚无人，秦王跪而请曰：“先生何以幸教寡人？”范睢曰：“唯唯。”有间，秦王复请，范睢曰：“唯唯。”若是者三。秦王跽曰：“先生不幸教寡人乎？”  

	范睢谢曰：“非敢然也。臣闻始时吕尚之遇文王也，身为渔父而钓于渭阳之滨耳。若是者，交疏也。已一说而立为太师，载与俱归者，其言深也。故文王果收功于吕 尚，卒擅天下而砷立为帝王。即使文王疏吕望而弗与深言，是周无天子之德，而文、武无与成其王也。今臣，羁旅之臣也，交疏于王，而所愿陈者，皆匡君之事，处 人骨肉之间，愿以陈臣之陋忠，而未知王之心也，所以王三问而不对者是也。臣非有所畏而不敢言也，知今日言之于前，而明日伏诛于后，然臣弗敢畏也。大王信行 臣之言，死不足以为臣患，亡不足以为臣忧，漆身而为厉，被发而为狂，不足以为臣耻。五帝之圣而死，三王之仁而死，五伯之贤而死，乌获之力而死，奔、育之勇 而死。死者，人之所必不免也。处必然之事，可以少有补于秦，此臣之所大愿也。臣何患乎？伍子胥橐载而出昭关，夜行而昼伏，至于蓤水，无以饵其口，坐行蒲 服，乞食于吴市，卒兴吴国，阖闾为霸。使臣得进辩如伍子胥，加之以幽囚，重申不复见，是臣说之行也，臣何忧乎？箕子、接舆，漆身而为厉，被发而为狂，无意 于殷、楚。使臣得同行于箕子、接舆，漆身可以补所贤之主，是臣之大荣也，臣又何耻乎？臣之所恐者，独恐臣死之后，天下见臣尽忠而身蹶也，是以读口裹足，莫 肯即秦耳。足下上畏太后之严，下惑奸臣之态；居深宫之中，不离保傅之手；终身闇惑，无与照奸；大者宗庙灭覆，小者身以孤危。此臣之所恐耳！若夫穷辱之事， 死亡之患，臣弗敢畏也。臣死而秦者，贤于生也。”  

	秦王跽曰：“先生是何言也！夫秦国僻远，寡人愚不肖，先生乃幸至此，此天以寡人溷先生，而存先王之庙也。寡人得受命于先生，此天所以幸先王而不弃其孤也。先生奈何而言若此！事无大小，上及太后，下至大臣，愿先生悉以教寡人。无疑寡人也。”范睢再拜，秦王亦再拜。  

	范睢曰：“大王之国，北有甘泉、谷口，南带泾、渭，右陇、蜀，左关、阪；战车千乘，风度际百万。以秦卒之勇，车骑之多，以当诸侯，譬若驰韩卢而逐蹇兔也，霸王之业可致。今反闭而不敢窥兵于第三世界者，是穰侯为国谋不忠，而大王之计有所失也。”  

	王曰：“愿闻所失计。”睢曰：“大王越韩、魏而攻强齐，非计也。少出师则不足以伤齐；多之则害于秦。臣意王之计，欲少出师，而悉韩、魏之兵则不义矣。今见 与国之不可亲，越人之国而攻，可乎？疏于计矣！昔者，齐人伐楚，战胜，破军杀将，再辟地千里，瞩寸之地无得者，岂齐之欲地哉，形弗能有也。诸侯见齐之罢 露，君臣之不亲，举兵而伐之，主辱军破，为天下笑。所以然者，以其伐楚而肥韩、魏也。此所谓藉贼兵而赍盗食也。王不如远交而近攻，得寸则王之寸，得尺亦王 之尺也。今舍此而远攻，不亦缪乎？且昔者，中山之地，方五百里，赵独擅之，功成、名立、利附，则天下莫能害。今韩、魏，中国之处，而天下之枢也。王若欲 霸，必亲中国而以为天下枢，以威楚、赵。赵强则楚附，楚强则赵附。楚、赵附则齐必惧，惧必卑辞重币以事秦，齐附而韩、魏可虚也。”  

	王曰：“寡人欲亲魏，魏所变之国也，寡人不能秦。请问亲魏奈何？”范睢曰：“卑辞重币以事之。不可，削地而赂之。不可，举兵而伐之。”于是举兵而攻邢丘，邢丘拔而魏请附。  

	曰：“秦、韩之地形，相错如绣。秦之有韩，若木之有蠹，人之病心腹。天下有变，为秦害者莫大于韩。王不如收韩。”王曰：“寡人欲收韩，不听，为之奈何？”  

	范睢曰：“举兵而攻荥阳，则成皋之路不通；北斩太行之到，则上党之兵不下；一即着而攻荥阳，则其国断而为三。魏、韩见必亡，焉得不听？韩听而霸事可成也。”王曰：“善。”  

	范睢曰：“臣居山东，闻齐之内有田单，不闻其王。闻秦之有太后、穰侯、泾阳、华阳，不闻其有王。夫擅国之谓王，能专利害之谓王制杀生之威之谓王。今太后擅 行不顾，穰侯出处不报，泾阳、华阳击断无讳，四贵备而国不危者，未之有也。为此四者，下乃所谓无王已。然则权焉得不倾，而令焉得从王出乎？臣闻：‘善为国 者，内固其威，而外重其权。’穰侯使者操王之重，决裂诸侯，剖符于天下，征敌伐国，莫敢不听。战胜攻取，则利归于陶；国弊，御于诸侯；战败，则怨结于百 姓，而祸归社稷。《诗》曰：‘木实繁者披其枝，披其枝者伤其心。大其都者危其国，尊其臣者卑其主。’淖齿管齐之权，缩闵王之筋，县之庙梁，宿昔而死。李兑 用赵，灭食主父，百日而饿死。今秦，太后、穰侯用事，高陵、泾阳佐之，卒无秦王，此亦淖齿、李兑之类已。臣今见王独立于庙朝矣，且臣将恐后世之有秦国者， 非王之子孙也。”  

	秦王惧，于是乃废太后，逐穰侯，出高陵，走泾阳于关外。昭王谓范睢曰：“昔者，齐公得管仲，时以为仲父。今吾得子，亦以为父。”  




	○应侯谓昭王 

	应侯谓昭王曰：“亦闻恒思有神丛与？恒思有悍少年，请于丛博，曰：‘吾胜丛，丛籍我神三日；不胜丛，丛困我。’乃左手为丛投，右手自为投，胜丛，丛籍其 神。三日，丛往求之，遂弗归。五日而丛枯，七日而丛亡。今国者，王之丛；势者，王之神。籍人以此，得无危乎？臣未尝闻指大于臂，臂大于股，若有此，则病必 甚矣。百人舆瓢而趋，不如一人持而走疾。百人诚舆瓢，瓢必裂。今秦国，华阳用之，穰侯用之，太后用之，王亦用之。不称瓢为器，则已；已称瓢为器，国必裂 矣。臣闻之也：‘木实繁者枝必披，枝之披者伤其心。都大者危其国，臣强者危其主。’其令邑中自斗食以上，至尉、内侍及王左右，有非相国之人者乎？国无事， 则已；国有事，臣必闻见王独立于唐也。臣窃为王恐，恐万世之后有国者，非王之子孙也。  

	“臣闻古之善为政也，其威内扶，其辅外布，四治政不乱不逆，使者直道而行，不敢为非。今太后使者分裂诸侯，而符布天下，操大国之势，强征兵，伐诸侯。战胜 攻取，利尽归于陶；国之币帛，竭入太后之家；竟内之利，分移华阳。古之所谓‘危主灭国之道’必从此起。三贵竭国以自安，然则令何得从王出，权何得毋分，是 我王果处三分之一也。”  

三十六年，客卿灶攻齐，取刚、寿，予穰侯。

### 秦昭襄王三十七年周赧王四十五年（辛卯，前二七零年）

> 秦伐赵，围阏与。

> 赵王召廉颇、乐乘而问之曰：“可救否？”皆曰：“道远险狭，难救。”问赵奢，赵奢对曰：“道远险狭，譬犹两鼠斗于穴中，将勇者胜。”王乃令赵奢将兵救之。去邯郸三十里而止，令军中曰：“有以军事谏者死！”秦师军武安西，鼓噪勒兵，武安屋瓦尽振。赵军中候有一人言急救武安，赵奢立斩之。坚壁留二十八日不行，复益增垒。秦间入赵军，赵奢善食而遣之。间以报秦将，秦将大喜曰：“夫去国三十里而军不行，乃增垒，阏与非赵地也！”赵奢既已遣间，卷甲而趋，二日一夜而至，去阏与五十里而军，军垒成。秦师闻之，悉甲而往。赵军士许历请以军事谏，赵奢进之。许历曰：“秦人不意赵至此，其来气盛，将军必厚集其陈以待之；不然，必败。”赵奢曰：“请受教！”许历请刑，赵奢曰：“胥，后令邯郸。”许历复请谏曰：“先据北山上者胜，后至者败。”赵奢许诺，即发万人趋之。秦师后至，争山不得上；赵奢纵兵击秦师，秦师大败，解阏与而还。赵王封奢为马服君，与廉、蔺同位；以许历为国尉。

> 穰侯言客卿灶于秦王，使伐齐，取刚、寿以广其陶邑。

> 初，魏人范雎从中大夫须贾使于齐，齐襄王闻其辩口，私赐之金及牛、酒。须贾以为雎以国阴事告齐也，归而告其相魏齐。魏齐怒，笞击范雎，折胁，摺齿。雎佯死，卷以贵，置厕中，使客醉者更溺之，以惩后，令无妄言者。范雎谓守者曰：“能出我，我必有厚谢。”守者乃请弃箦中死人。魏齐醉，曰：“可矣。”范雎得出。魏齐悔，复召求之。魏人郑安平遂操范雎亡匿，更名姓曰张禄。秦谒者王稽使于魏，范雎夜见王稽。稽潜载与俱归，荐之于王，王见之于离宫。雎佯为不知永巷而入其中，王来而宦者怒逐之，曰：“王至。”范雎谬曰：“秦安得王！秦独有太后、穰侯耳！”王微闻其言，乃屏左右，跽而请曰：“先生何以幸教寡人？”对曰：“唯唯。”如是者三。王曰：“先生卒不幸教寡人邪？”范雎曰：“非敢然也！臣，羁旅之臣也，交疏于王；而所愿陈者皆匡君之事。处人骨肉之间，愿效愚忠而未知王之心也，此所以王三问而不敢对者也。臣知今日言之于前，明日伏诛于后，然臣不敢避也。且死者，人之所必不免也，苟可以少有补于秦而死，此臣之所大愿也。独恐臣死之后，天下杜口裹足，莫肯乡秦耳！”王跽曰：“先生，是何言也！今者寡人得见先生，是天以寡人溷先生，而存先王之宗庙也。事无大小，上及太后，下至大臣，愿先生悉以教寡人，无疑寡人也！”范雎拜，王亦拜。范雎曰：“以秦国之大，士卒之勇，以治诸侯，譬若走韩卢而博蹇兔也。而闭关十五年，不敢窥兵于山东者，是穰侯为秦谋不忠，而大王之计亦有所失也。”王跽曰：“寡人愿闻失计！”然左右多窃听者，范雎未敢言内，先言外事，以观王之府仰。因进曰：“夫穰侯越韩、魏而攻齐刚、寿，非计也。齐湣王南攻楚，破军杀将，再辟地千里，而齐尺寸之地无得焉者，岂不欲得地哉？形势不能有也。诸侯见齐之罢敝，起兵而伐齐，大破之，齐几于亡，以其伐楚而肥韩、魏也。今王不如远交而近攻，得寸则王之寸也，得尺亦王之尺也。今夫韩、魏，中国之处，而天下之枢也。王若欲霸，必亲中国以为天下枢，以威楚、赵，楚强则附赵，赵强则附楚，楚、赵皆附，齐必惧矣，齐附则韩、魏因可虏也。”王曰：“善。”乃以范雎为客卿，与谋兵事。

### 秦昭襄王三十八年周赧王四十六年（壬辰，前二六九年）

> 秦中更胡伤攻赵阏与，不拔。

三十八年，中更胡阳攻赵阏与，不能取。

### 秦昭襄王三十九年周赧王四十七年（癸巳，前二六八年）

> 秦王用范雎之谋，使五大夫绾伐魏，拔怀。

### 秦昭襄王四十年周赧王四十八年（甲午，前二六七年）

> 秦悼太子质于魏而卒。

四十年，悼太子死魏，归葬芷阳。

### 秦昭襄王四十一年周赧王四十九年（乙未，前二六六年）

> 秦拔魏邢丘。范雎日益亲，用事，因承间说王曰：“臣居山东时，闻齐之有孟尝君，不闻有王；闻秦有太后、穰侯，不闻有王。夫擅国之谓王，能利害之谓王，制杀生之谓王。今太后擅行不顾，穰侯出使不报，华阳、泾阳等击断无讳，高陵进退不请，四贵备而国不危者，未之有也。为此四贵者下，乃所谓无王也。穰侯使者操王之重，决制于诸侯，剖符于天下，征敌伐国，莫敢不听；战胜攻取则利归于陶，战败则结怨于百姓而祸归于社稷。臣又闻之，木实繁者披其枝，披其枝者伤其心；大其都者危其国，尊其臣者卑其主。淖齿管齐，射王股，擢王筋，悬之于庙梁，宿昔而死。李兑管赵，囚主父于沙丘，百日而饿死。今臣观四贵之用事，此亦淖齿、李兑之类也。夫三代之所以亡国者，君专授政于臣，纵酒弋猎。其所授者妒贤疾能，御下蔽上以成其私，不为主计，而主不觉悟，故失其国，今自有秩以上至诸大吏，下及王左右，无非相国之人者，见王独立于朝，臣窃为王恐，万世之后有秦国者，非王子孙也！”王以为然。于是废太后，逐穰侯、高陵、华阳、泾阳君于关外，以范雎为丞相，封为应侯。

> 魏王使须贾聘于秦，应侯敝衣间步而往见之。须贾惊曰：“范叔固无恙乎！”留坐饮食，取一绨袍赠之。遂为须贾御而至相府，曰：“我为君先入通于相君。”须贾怪其久不出，问于门下，门下曰：“无范叔。乡者吾相张君也。”须贾知见欺，乃膝行入谢罪。应侯坐，责让之，且曰：“尔所以得不死者，以绨袍恋恋尚有故人之意耳！”乃大供具，请诸侯宾客；坐须贾于堂下，置莝、豆其前而马食之，使归告魏王曰：“速斩魏齐头来！不然，且屠大梁！”须贾还，以告魏齐。魏齐奔赵，匿于平原君家。

> 赵惠文王薨，子孝成王丹立；以平原君为相。

四十一年夏，攻魏，取邢丘、怀。

### 秦昭襄王四十二年赧王下五十年（丙申，前二六五年）

> 秦宣太后薨。九月，穰侯出之陶。

> 臣光曰：穰侯援立昭王，除其灾害，荐白起为将，南取鄢、郢，东属地于齐，使天下诸侯稽首而事秦。秦益强大者，穰侯之功也。虽其专恣骄贪足以贾祸，亦未至尽如范雎之言。若雎者，亦非能为秦忠谋，直欲得穰侯之处，故搤其吭而夺之耳。遂使秦王绝母子之义，失舅甥之恩。要之，雎真倾危之士哉！

> 秦王以子安国君为太子。

> 秦伐赵，取三城。赵王新立，太后用事，求救于齐。齐人曰：“必以长安君为质。”太后不可。齐师不出，大臣强谏。太后明谓左右曰：“复言长安君为质者，老妇必唾其面！”左师触龙愿见太后，太后盛气而胥之入。左师公徐趋而坐。自谢曰：“老臣病足，不得见久矣，窃自恕，而恐太后体之有所苦也，故愿望见太后。”太后曰：“老妇恃辇而行。”曰：“食得毋衰乎？”曰：“恃粥耳。”太后不和之色稍解。左师公曰：“老臣贱息舒祺最少，不肖，而臣衰，窃怜爱之。愿得补黑衣之缺，以卫王宫，昧死以闻！”太后曰：“诺。年几何矣？”对曰：“十五岁矣。虽少，愿及未填沟壑而托之。”太后曰：“丈夫亦爱少子乎？”对曰：“甚于妇人。”太后笑曰：“妇人异甚。”对曰：“老臣窃以为媪之爱燕后贤于长安君。”太后曰：“君过矣！不若长安君之甚。”左师公曰：“父母爱其子则为之计深远。媪之送燕后也，持其踵而泣，念其远也，亦哀之矣。已行，非不思也，祭祀则祝之曰：‘必勿使反！’岂非为之计长久，为子孙相继为王也哉？”太后曰：“然。”左师公曰：“今三世以前，至于赵王之子孙为侯者，其继有在者乎？”曰：“无有。”曰：“此其近者祸及身，远者及其子孙。岂人主之子侯则不善哉？位尊而无功，奉厚而无劳，而挟重器多也。今媪尊长安君之位，而封之以膏腴之地，多与之重器，而不及今令有功于国。一旦山陵崩，长安君何以自托于赵哉？”太后曰：“诺，恣君之所使之！”于是为长安君约车百乘质于齐。齐师乃出，秦师退。

四十二年，安国君为太子。十月，宣太后薨，葬芷阳郦山。九月，穰侯出之陶。
### 秦昭襄王四十三年周赧王五十一年（丁酉，前二六四年）

○陉山之事 

	陉山之事，赵且与秦伐齐。齐惧，令田章以阳武合于赵，而以顺子为质。赵王喜，乃案兵告于秦曰：“齐以阳武赐弊邑而纳顺子，欲以解伐。敢告下吏。”  

	秦王使公子他之赵，谓赵王曰：“齐与大国救魏而倍约，不可信恃，大国不义，以告弊邑，而赐之二社之地，以奉祭祀。今又案兵，且欲合齐而受其地，非使臣之所知也。请益甲四万，大国裁之。”  

	苏代为齐献书穰侯曰：“臣闻往来之者言曰：‘秦且益赵甲四万人以伐齐。’臣窃必之弊邑之王曰：‘秦王明而熟于计，穰侯智而习于事，必不益赵甲四万人以伐 齐。’是何也？夫三晋相结，秦之深雠也。三晋百背秦，百欺秦，不为不信，不为无行。今破齐以肥赵，赵，秦之深雠，不利于秦。一也。秦之谋者必曰：‘破齐弊 晋，而后制晋楚之胜。’夫齐，罢国也，以天下击之，譬犹以千钧之弩溃痈也。秦王安能制晋、楚哉！二也。秦少出兵，则晋、楚不信；多出兵，则晋、楚为制于 秦。齐恐，则必不走于秦且走晋、楚。三也。齐割地以实晋、楚，则晋、楚安。齐举兵而为之顿剑，则秦反受兵。四也。是晋、楚以秦破齐，以齐破秦，何晋、楚 之；智而齐、秦之愚！五也。秦得安邑，善齐以安之，亦必无患矣。秦有安邑，则韩、魏必无上党哉。夫取三晋之肠胃与出兵而惧其不反也，孰利？故臣窃必之弊邑 之王曰：‘秦王明而熟于计，穰侯智而习于事，必不益赵甲四万以伐齐矣。’”  

	

> 秦武安君伐韩，拔九城，斩首五万。田单为赵相。

四十三年，武安君白起攻韩，拔九城，斩首五万。


### 秦昭襄王四十四年周赧王五十二年（戊戌，前二六三年）

> 秦武安君伐韩，取南阳；攻太行道，绝之。

> 楚顷襄王疾病。黄歇言于应侯曰：“今楚王疾恐不起，秦不如归其太子。太子得立，其事秦必重而德相国无穷，是亲与国而得储万乘也。不归，则咸阳布衣耳。楚更立君，必不事秦，是失与国而绝万乘之和，非计也。”应侯以告王。王曰：“令太子之傅先往问疾，反而后图之。”黄歇与太子谋曰：“秦之留太子，欲以求利也。今太子力未能有以利秦也，而阳文君子二人在中。王若卒大命，太子不在，阳文君子必立为后，太子不得奉宗庙矣。不如亡秦，与使者俱出。臣请止，以死当之！”太子因变服为楚使者御以出关；而黄歇守舍，常为太子谢病。度太子已远，乃自言于王曰：“楚太子已归，出远矣。歇愿赐死！”王怒，欲听之。应侯曰：“歇为人臣，出身以徇其主，太子立，必用歇。不如无罪而归之，以亲楚。”王从之。黄歇至楚三月，秋，顷襄王薨，考烈王即位；以黄歇为相，封以淮北地，号曰春申君。

四十四年，攻韩南阳，取之。

### 秦昭襄王四十五年周赧王五十三年（己亥，前二六二年）

> 楚人纳州于秦以平。

> 武安君伐韩，拔野王。上党路绝，上党守冯亭与其民谋曰：“郑道已绝，秦兵日进，韩不能应，不如以上党归赵。赵受我，秦必攻之；赵被秦兵，必亲韩。韩、赵为一，则可以当秦矣。”乃遣使者告于赵曰：“韩不能守上党，入之秦，其吏民皆安为赵，不乐为秦。有城市邑十七，愿再拜献之大王。”赵王以告平阳君豹，对曰：“圣人甚祸无故之利。”王曰：“人乐吾德，何谓无故？”对曰：“秦蚕食韩地，中绝，不令相通，固自以为坐而受上党也。韩氏所以不入于秦者，欲嫁其祸于赵也。秦服其劳而赵受其利，虽强大不能得之于弱小，弱小固能得之于强大乎！岂得谓之非无故哉？不如勿受。”王以告平原君，平原君请受之。王乃使平原君往受地，以万户都三封其太守为华阳君，以千户都三封其县令为侯，吏民皆益爵三级。冯亭垂涕不见使者，曰：“吾不忍卖主地而食之也！”

四十五年，五大夫贲攻韩，取十城。叶阳君悝出之国，未至而死。

### 秦昭襄王四十七年周赧王五十五年（辛丑，前二六零年）

> 秦左庶长王龁攻上党，拔之。上党民走赵。赵廉颇军于长平，以按据上党民。王龁因伐赵。赵军战数不胜，亡一裨将、四尉。赵王与楼昌、虞卿谋，楼昌请发重使为媾。虞卿曰：“今制媾者在秦，秦必欲破王之军矣，虽往请媾，秦将不听。不如发使以重宝附楚、魏，楚、魏受之，则秦疑天下之合从，媾乃可成也。”王不听，使郑朱媾于秦，秦受之。王谓虞卿曰：“秦内郑朱矣。”对曰：“王必不得媾而军破矣。何则？天下之贺战胜者皆在秦矣。夫郑朱，贵人也，秦王、应侯必显重之以示天下。天下见王之媾于秦，必不救王。秦知天下之不救王，则媾不可得成矣。”既而秦果显郑朱而不与赵媾。

> 秦数败赵兵，廉颇坚壁不出。赵王以颇失亡多而更怯不战，怒，数让之。应侯又使人行千金于赵为反间，曰：“秦之所畏，独畏马服君之子赵括为将耳！廉颇易与，且降矣！”赵王遂以赵括代颇将。蔺相如曰：“王以名使括，若胶柱鼓瑟耳。括徒能读其父书传，不知合变也。”王不听。初，赵括自少时学兵法，以天下莫能当；尝与其父奢言兵事，奢不能难，然不谓善。括母问其故，奢曰：“兵，死地也，而括易言之。使赵不将括则已；若必将之，破赵军者必括也。”及括将行，其母上书，言括不可使。王曰：“何以？”对曰：“始妾事其父，时为将，身所奉饭而进食者以十数，所友者以百数，王及宗室所赏赐者，尽以与军吏士大夫；受命之日，不问家事。今括一旦为将，东乡而朝，军吏无敢仰视之者；王所赐金帛，归藏于家，而日视便利田宅可买者买之。王以为如其父，父子异心，愿王勿遣！”王曰：“母置之，吾已决矣！”母因曰：“即如有不称，妾请无随坐。”赵王许之。

> 秦王闻括已为赵将，乃阴使武安君为上将军，而王龁为裨将，令军中：“有敢泄武安君将者斩！”赵括至军，悉更约束，易置军吏，出兵击秦师。武安君佯败而走，张二奇兵以劫之。赵括乘胜追造秦壁，壁坚拒不得入；奇兵二万五千人绝赵军之后，又五千骑绝赵壁间。赵军分而为二，粮道绝。武安君出轻兵击之，赵战不利，因筑壁坚守以待救至。秦王闻赵食道绝，自如河内发民年十五以上悉诣长平，遮绝赵救兵及粮食。齐人、楚人救赵。赵人乏食，请粟于齐，齐王弗许。周子曰：“夫赵之于齐、楚，扞蔽也，犹齿之有脣也，脣亡则齿寒；今日亡赵，明日患及齐、楚矣。救赵之务，宜若奉漏甕沃焦釜然。且救赵，高义也；却秦师，显名也；义救亡国，威却强秦。不务为此而爱粟，为国计者过矣！”齐王弗听。九月，赵军食绝四十六日，皆内阴相杀食。急来攻秦垒，欲出为四队，四，五复之，不能出。赵括自出锐卒搏战，秦人射杀之。赵师大败，卒四十万人皆降。武安君曰：“秦已拔上党，上党民不乐为秦而归赵。赵卒反覆，非尽杀之，恐为乱。”乃挟诈而尽坑杀之，遗其小者二百四十人归赵。前后斩首虏四十五万人，赵人大震。

四十七年，秦攻韩上党，上党降赵，秦因攻赵，赵发兵击秦，相距。秦使武安君白起击，大破赵于长平，四十余万尽杀之。





	○秦攻赵于长平 

	秦攻赵于长平，大破之，引兵而归。因食索六城于赵而讲。赵计未定。楼缓新从秦来，赵王与楼缓计之曰：“与秦城何如？不与何如？”楼缓辞让曰：“此非人臣之 所能知也。”王曰：“虽然，试言公之私。”楼缓曰：“王亦闻夫公甫文伯母乎？公甫文伯官于鲁，病死。妇人为之自杀于福中者二八。其母闻之，不肯哭也。相室 曰：“焉有子死而不哭者乎？’其母曰：‘孔子，贤人也，逐于鲁，是人不随。今死，而妇人为死者十六人。若事是者，其于长者薄，而于妇人厚？’故从母言之， 之为贤母也；从妇言之，必不免为妒妇也。故其言一也，言者异，则人心变矣。今臣新从秦来，而言勿与，则非计也；言与之，则恐王以臣之为秦也。故不敢对。使 臣得王计之，不如予之。”王曰：“诺。”  

	虞卿闻之，入见王，王以楼缓言告之。虞卿曰：“此饰说也。”秦即解邯郸之味，而赵王入朝，使赵郝约事于秦，割六县而讲。王曰：“何谓也？”虞卿曰：“秦之 攻赵也，倦而归乎？王以其力尚能进，爱王而不攻乎？”王曰：“秦之攻我也，不遗余力矣，必以倦而归也。”虞卿曰：“秦以其力攻其所不能取，倦而归。王又以 其力之所不能攻以资之，是助秦自攻也。来年秦复攻王，王无以救矣。”  

	王又以虞卿之言告楼缓。楼缓曰：“虞卿能尽知秦力之所至乎？诚知秦力之不至，此弹丸之地，犹不予也，令秦来年复攻王，得无割其内而媾乎？”王曰：“诚听子 割矣，子能必来年秦之不复攻我乎？”楼缓对曰：“此非臣之所敢任也。昔者三晋之交于秦，相善也。今秦释韩、魏而独攻王，王之所以事秦必不如韩、魏也。今臣 为足下解负亲之攻，启关通敝，齐交韩、魏。至来年而王独不取于秦，王之所以事秦者，必在韩、魏之后也。此非臣之所敢任也。”  

	王以楼缓之言告。虞卿曰：“楼缓言不媾来年秦复攻王，得无更割其内而媾。今媾，楼缓又不能必秦之不复攻也，虽割何益？来年复攻，又割其力之所不能取而媾 也，此自尽之术也。不如无媾。秦虽善攻，不能取六城；赵虽不能守，而不至失六城。秦倦而归，兵必罢。我以五城收天下以攻罢秦，是我失之于天下，而取偿于秦 也。吾国尚利，孰与坐而割地，自弱以强秦？今楼缓曰：‘秦善韩、魏而攻赵者，必王之事秦不如韩、魏也。’是使王岁以六城事秦也，即坐而地尽矣。来年秦复求 割地，王将予之乎？不与，则是弃前贵而挑秦祸也；与之则无地而给之。语曰：‘强者善攻，而弱者不能自守。’今坐而听秦，秦兵不敝而多得地，是强秦而弱赵 也。以益愈强之秦，而割愈弱之赵，其计固不止矣。且秦，虎狼之国也，无礼义之心。其求无已，而王之地有尽。以有尽之地，给无已之求，其势必无赵矣。故曰： 此饰说也。王必勿与。”王曰：“诺。”  

	楼缓闻之，入见于王，王又以虞卿言告之。楼缓曰：“不然，虞卿得其一，未知其二也。夫秦、赵构难，而天下皆说，何也？曰‘我将因强而乘弱’。今逵兵困于 秦，天下之贺战者，则必尽在于秦矣。故不若亟割地求和，以不算天下，慰秦心。不然，天下将因秦之怒，秦赵之敝而瓜分之。赵且亡何秦之图？王以此断之，勿复 计也。”  

	虞卿闻之，又入见王曰：“危矣，楼子之为秦也！夫赵兵困于秦，又割地为和，是愈疑天下，而何慰秦心哉？是不亦大示天下弱乎？且臣曰勿予者，非固勿予而已 也。秦索六城于王，五以五城赂齐。齐，秦之深雠也，得王五城，并立而西击秦也，齐之听王，不待辞之毕也。是王失于秦而取偿于秦，一即着结三国之亲，而与秦 易道也。”赵王曰：“善。”因发虞卿东见齐王，与之谋秦。虞卿未反，秦之使者已在赵矣。楼缓闻之，逃去。  

	

	○秦攻赵平原君使人请救于魏 

	秦攻赵，平原君使人请救于魏。信陵君发兵至邯郸城下，秦兵罢。虞卿为平原君请益地，谓赵王曰：“夫不斗一卒，不顿一戟，而解二国患者，平原君之力也。用人 之力，而忘人之功，不可。”赵王曰：“善。”将益之地。公孙龙闻之，见平原君曰：“君无覆军杀将之功，而封以东武城。赵国豪杰之士，多在君之右，而君为相 国者以亲故。夫君封以东武城不让无功，佩赵国相印不辞无能，一解国患，欲求益地，是亲戚受封，而国人计功也。为君计者，不如勿受便。”平原君曰：“谨受 令。”乃不受封。  

	

	○秦赵战于长平 

	秦赵战于长平，赵不胜，亡一都尉。赵王召楼昌与虞卿曰：“军战不胜，尉复死，寡人使卷甲而趋之，何如？”楼昌曰：“无益也，不如发重使而为媾。”虞卿曰： “夫言媾者，以为不媾者军必破，而制媾者在秦。且王之论秦也，欲破王之军乎？其不邪？”王曰：“秦不遗余力矣，必且破赵军。”虞卿曰：“王聊听臣，发使出 重宝以附楚、魏。楚、魏欲得王之重宝，必入吾使。赵使入楚、魏，秦必疑天下合从也，且必恐。如此，则媾乃可为也。”  

	赵王不听，与平阳君为媾，发郑朱入秦，秦内之。赵王召虞卿曰：“寡人使平阳君媾秦，秦已内郑朱矣，子以为奚如？”虞请曰：“王必不得媾，军必破矣，天下之 贺战胜者皆在秦矣。郑朱，赵之贵人也，而入于秦，秦王与应侯比显重以示天下。楚、魏以赵为媾，必不救王。秦知天下不救王，则媾不可得成也。”赵卒不得媾， 军果大败。王入秦，秦留赵王而后许之媾。  

	

	○秦围赵之邯郸 

	秦围赵之邯郸。魏安厘王使将军晋鄙救赵。畏秦，止于荡阴，不进。魏使客将军新垣衍间入邯郸，因平原君谓赵王曰：“亲所以急味赵者，前与齐闵王争强为帝，已 而复归帝，以齐故。今齐闵王已益弱。方今唯秦雄天下，此非必贪邯郸，其意欲求为帝。赵诚发使尊秦昭王为帝，秦必喜，罢兵去。”平原君犹豫未能有所决。  

	此时鲁仲连适又赵，会秦围赵。闻魏将欲令赵尊秦为帝，乃见平原君曰：“事将奈何矣？”平原君曰：“胜也何敢言事？百万之众折于外，今又内围邯郸而不能去。 魏王使将军辛垣衍令赵帝秦。今其人在是，胜也何敢言事？”鲁连曰：“始吾以君为天下之贤公子也，吾乃今然后知君非天下之贤公子也。梁客信心了垣衍安在？吾 请为君责而归之”平原君曰：“胜请召而见之于先生。”平原君遂见辛垣衍曰：“东国有鲁了先生，其人在此，胜请为绍介，而见之于将军。”辛垣衍曰：“吾闻鲁 连先生，齐国之高士也。衍，人臣也使事有职。吾不愿见鲁连先生也。”平原君曰：“胜已泄之矣。”辛垣衍许诺。  

	鲁连见辛垣衍而无言。辛垣衍曰：“吾山居北围城之中者，皆有求于平原君者也。今吾视先生之玉貌，非有求平原君者，曷为久居此围城之中而不去也？”路鲢曰： “世以鲍炬无从容而死者，皆非也。今众人不知，则为一身。彼秦者，弃力役而上首功之国也。权使其士，虏使其民。彼则肆然而为帝，过而遂正于天下，则连有赴 东海而死矣。吾不忍为之民也！所为见将军者，欲以助赵也。”辛垣衍曰：“先生助之奈何？”鲁连曰：“吾将使梁及燕助之。齐、楚则固助之矣。”辛垣衍曰： “燕则吾请以从矣。若乃梁，则吾乃梁人也，先生恶能使梁助之耶？”鲁连曰：“梁未睹秦称帝之害故也，使梁睹秦称帝之害，则必助赵矣。”辛垣衍曰：“秦称帝 之害将奈何？”鲁仲连曰：“昔齐威王尝为仁义矣，率天下诸侯而朝周。周贫且微，诸侯莫朝，而齐独朝之。居岁余，周烈王崩，诸侯皆吊，齐后往。周怒，赴于齐 曰：‘天崩地坼，天子下席，东藩之臣田婴齐后至，则斮之。’威王勃然怒曰：‘叱嗟，而母婢也。’卒为天下笑。故生则朝周，死则叱之，诚不忍其求也。彼天子 固然，其无足怪。”辛垣衍曰：“先生独未见夫仆乎？十人而从一人者，宁力不胜，智不若耶？畏之也。”鲁仲连曰：“然梁必比于秦若仆耶？”辛垣衍曰： “然。”鲁仲连曰：“然吾将使秦王彭醢梁王。”辛垣衍怏然不悦曰：“嘻，亦太甚矣，先生之言也！先生又恶能使秦烹醢梁王？”  

	鲁仲连曰：“固也，待吾言之。昔者，鬼侯之鄂侯、文王，纣之三公也。鬼侯有子而好，故入之于纣，纣以为恶，醢鬼侯。鄂侯争之急，辩之疾，故脯鄂侯。文王闻 之，喟然而叹，故拘之于牖里之车，百日而欲舍之死。曷为与爱人俱称帝王，卒就脯醢之地也？齐闵王将之鲁，夷维子执策而从，谓鲁人曰：‘子将合一待吾君？’ 鲁人曰：‘吾将以十太牢待子之君。’维子曰：‘子安取礼而来待吾君？彼吾君子，天子也。天子巡狩，诸侯辟舍，纳于管键，摄衽抱几，视膳于堂下，天子已食， 退而听朝也。’鲁人投其籥，不果纳。不得入于鲁，将之薛，假途于邹。当是时，邹君死，闵王欲入吊。夷维子谓邹之孤曰：‘天子吊，主任必将倍殡柩，设北面于 南方，然后天子南面吊也。’邹之群臣曰：‘必若此，吾将伏剑而死。’故不敢入于邹。邹、鲁之臣，生则不得事养，充当则不得饭含。然且欲行天子之礼于邹、鲁 之臣，不果纳。今万乘之国，梁亦万乘之国。俱据万乘之国，交有称王之名，赌其一战而胜，欲从而帝之，是使三晋之大臣不如邹、鲁之仆妾也。且秦无已而帝，则 且变易诸侯之大臣。彼将夺其所谓不肖，而予其所谓贤；夺其所憎，而与其所爱。彼又将使其子女谗妾为诸侯妃既，处梁之宫，梁王安得晏然而已乎？而将军又何以 得故宠乎？”  

	于是，辛垣衍起，再拜谢曰：“始以先生为庸人，吾乃近日而知先生为天下之士。吾请去，不敢复言帝秦。”秦将闻之，为却军五十里。

	适会魏公子无忌夺晋鄙军，以救赵击秦，秦军引而去。于是平原君欲封鲁仲连。鲁仲连辞让者三，终不肯受。平原乃置酒，酒酣，起前以千金为鲁连寿。鲁连笑曰： “所贵于天下者士者，为人披患、释难、解纷乱而无所取也。即有所取者，是商贾之人也，仲连不忍为也。”遂辞平原君而去，重申不复见。  

	


### 秦昭襄王四十八年周赧王五十六年（壬寅，前二五九年）

> 十月，武安君分军为三，王龁攻赵武安、皮牢，拔之。司马梗北定太原，尽有上党地。韩、魏恐，使苏代厚币说应侯曰：“武安君即围邯郸乎？”曰：“然。”苏代曰：“赵亡则秦王王矣。武安君为三公，君能为之下乎？虽无欲为之下，固不得已矣。秦尝攻韩，围邢丘，困上党，上党之民皆反为赵，天下乐为秦民之日久矣。今亡赵，北地入燕，东地入齐，南地入韩、魏，则君之所得民无几何人矣。不如因而割之，无以为武安君功也。”应侯言于秦王曰：“秦兵劳，请许韩、赵之割地以和，且休士卒。”王听之，割韩垣雍、赵六城以和。正月，皆罢兵。武安君由是与应侯有隙。

> 赵王将使赵郝约事于秦，割六县。虞卿谓赵王曰：“秦之攻王也，倦而归乎？王以其力尚能进，爱王而弗攻乎？”王曰：“秦不遗馀力矣，必以倦而归也。”虞卿曰：“秦以其力攻其所不能取，倦而归，王又以其力之所不能取以送之，是助秦自攻也。来年秦攻王，王无救矣。”赵王计未定，楼缓至赵，赵王与之计之。楼缓曰：“虞卿得其一，不得其二。秦、赵构难而天下皆说，何也？曰：‘吾且因强而乘弱矣。’今赵不如亟割地为和以疑天下，慰秦之心。不然，天下将因秦之怒，乘赵之敝，瓜分之，赵且亡，何秦之图乎！”虞卿闻之，复见曰：“危哉楼子之计，是愈疑天下，而何慰秦之心哉？独不言其示天下弱乎？且臣言勿与者，非固忽与而已也。秦索六城于王，而王以六城赂齐。齐，秦之深仇也，其听王不待辞之毕也。则是王失之于齐而取偿于秦，而示天下有能为也。王以此发声，兵未窥于境，臣见秦之重赂至赵而反媾于王也。从秦为媾，韩、魏闻之，必尽重王。是王一举而结三国之亲而与秦易道也。”赵王曰：“善。”使虞卿东见齐王，与之谋秦。虞卿未返，秦使者已在赵矣。楼缓闻之，亡去。赵王封虞卿以一城。

> 秦之始伐赵也，魏王问于诸大夫，皆以为秦伐赵，于魏便。孔斌曰：“何谓也？”曰：“胜赵，则吾因而服焉；不胜赵，则可承敝而击之。”子顺曰：“不然。秦自孝公以来，战未尝屈，今又属其良将，何敝之承？”大夫曰：“纵其胜赵，于我何损？邻之羞，国之福也。”子顺曰：“秦，贪暴之国也，胜赵，必复他求，吾恐于时魏受其师也。先人有言：燕雀处屋，子母相哺，呴呴焉相乐也，自以为安矣。灶突炎上，栋宇将焚，燕雀颜不变，不知祸之将及己也。今子不悟赵破患将及己，可以人而同于燕雀乎！”子顺者，孔子六世孙也。

> 初，魏王闻子顺贤，遣使者奉黄金束帛，聘以为相。子顺谓使者曰：“若王能信用吾道，吾道固为治世也，虽蔬食饮水，吾犹为之。若徒欲制服吾身，委以重禄，吾犹一夫耳，魏王奚少于一夫？”使者固请，子顺乃之魏；魏王郊迎以为相。子顺改嬖宠之官以事贤才，夺无任之禄以赐有功。诸丧职秩者咸不悦，乃造谤言。文咨以告子顺。子顺曰：“民之不可与虑始久矣！古之善为政者，其初不能无谤。子产相郑，三年而后谤止；吾先君之相鲁，三月而后谤止。今吾为政日新，虽不能及贤，庸知谤乎！”文咨曰：“未识先君之谤何也？”子顺曰：“先君相鲁，人诵之曰：‘麛裘而芾，投之无戾；芾而麛裘，投之无邮。’及三月，政化既成，民又诵曰：‘裘衣章甫，实获我所；章甫裘衣，惠我无私。’”文咨喜曰：“乃今知先生不异乎圣贤矣。”子顺相魏凡九月，陈大计辄不用，乃喟然曰：“言不见用，是吾言之不当也。言不当于主，居人之官，食人之禄，是尸利素餐，吾罪深矣！”退而以病致仕。人谓子顺曰：“王不用子，子其行乎？”答曰：“行将何之？山东之国，将并于秦。秦为不义，义所不入。”遂寝于家。新垣固请子顺曰：“贤者所在，必兴化致治。今子相魏，未闻异政而即自退，意者志不得乎，何去之速也？”子顺曰；“以无异政，所以自退也。且死病无良医。今秦有吞食天下之心，以义事之，固不获安；救亡不暇，何化之兴！昔伊挚在夏，吕望在商，而二国不治，岂伊、吕之不欲哉？势不可也。当今山东之国敝而不振，三晋割地以求安，二周折而入秦，燕、齐、楚已屈服矣。以此观之，不出二十年，天下其尽为秦乎！”

> 秦王欲为应侯必报其仇，闻魏齐在平原君所，乃为好言诱平原君至秦而执之。遣使谓赵王曰：“不得齐首，吾不出王弟于关！”魏齐穷，抵虞卿，虞卿弃相印，与魏齐偕亡。至魏，欲因信陵君以走楚。信陵君意难见之，魏齐怒，自杀。赵王卒取其首以与秦，秦乃归平原君。九月，五大夫王陵将兵复伐赵，武安君病，不任行。

四十八年十月，韩献垣雍。秦军分为三军。武安君归。王龁将伐赵武安、皮牢，拔之。司马梗北定太原，尽有韩上党。正月，兵罢，复守上党。其十月，五大夫陵攻赵邯郸。

### 秦昭襄王四十九年周赧王五十七年（癸卯，前二五八年）

> 正月，王陵攻邯郸，少利，益发卒佐陵；陵亡五校。武安君病愈，王欲使代之。武安君曰：“邯郸实未易攻也；且诸侯之救日至。彼诸侯怨秦之日久矣，秦虽胜于长平，士卒死者过半，国内空，远绝河山而争人国都，赵应其内，诸侯攻其外，破秦军必矣。”王自命不行，乃使应侯请之。武安君终辞疾，不肯行；乃以王龁代王陵。

> 赵王使平原君求救于楚，平原君约其门下食客文武备具者二十人与之俱，得十九人，馀无可取者。毛遂自荐于平原君。平原君曰：“夫贤士之处世也，譬若锥之处囊中，其末立见。今先生处胜之门下三年于此矣，左右未有所称诵，胜未有所闻，是先生无所有也。先生不能，先生留！”毛遂曰：“臣乃今日请处囊中耳！使遂蚤得处囊中，乃颖脱而出，非特其末见而已。”平原君乃与之俱，十九人相与目笑之。平原君至楚，与楚王言合从之利害，日出而言之，日中不决。毛遂按剑历阶而上，谓平原君曰：“从之利害，两言而决耳！今日出而言，日中不决，何也？”楚王怒叱曰：“胡不下！吾乃与而君言，汝何为者也！”毛遂按剑而前曰：“王之所以叱遂者，以楚国之众也。今十步之内，王不得恃楚国之众也！王之命悬于遂手。吾君在前。叱者何也？且遂闻汤以七十里之地王天下，文王以百里之壤而臣诸侯，岂其士卒多哉？诚能据其势而奋其威也。今楚地方五千里，持戟百万，此霸王之资也。以楚之强，天下弗能当。白起，小竖子耳，率数万之众，兴师以与楚战，一战而举鄢、郢，再战而烧夷陵，三战而辱王之先人，此百世之怨而赵之所羞，而王弗知恶焉。合从者为楚，非为赵也。吾君在前，叱者何也？”楚王曰：“唯唯，诚若先生之言，谨奉社稷以从。”毛遂曰：“从定乎？”楚王曰：“定矣。”毛遂谓楚王之左右曰：“取鸡、狗、马之血来！”毛遂奉铜盘而跪进之楚王曰：“王当歃血以定从，次者吾君，次者遂。”遂定从于殿上。毛遂左手持盘血则右手招十九人曰：“公相与歃此血于堂下！公等录录，所谓因人成事者也。”平原君已定从而归，至于赵，曰：“胜不敢复相天下士矣！遂以毛遂为上客。于是楚王使春申君将兵救赵，魏王亦使将军晋鄙将兵十万救赵。

> 秦王使谓魏王曰：“吾攻赵，旦暮且下，诸侯敢救之者，吾已拔赵，必移兵先击之！”魏王恐，遣人止晋鄙，留兵壁鄴，名为救赵，实挟两端。又使将军新垣衍间入邯郸，因平原君说赵王，欲共尊秦为帝，以却其兵。齐人鲁仲连在邯郸，闻之，往见新垣衍曰：“彼秦者，弃礼义而上首功之国也。彼即肆然而为帝于天下，则连有蹈东海而死耳，不愿为之民也！且梁未睹秦称帝之害故耳，吾将使秦王烹醢梁王！”新垣衍怏然不悦，曰：“先生恶能使秦王烹醢梁王？”鲁仲连曰：“固也，吾将言之。昔者九侯、鄂侯、文王，纣之三公也。九侯有子而好，献之于纣，纣以为恶，醢九侯；鄂侯争之强，辩之疾，故脯鄂侯；文王闻之，喟然而叹，故拘之牖里之库百日，欲令之死。今秦，万乘之国也；梁，亦万乘之国也。俱据万乘之国，各有称王之名，奈何睹其一战而胜，欲从而帝之，卒就脯醢之地乎！且秦无已而帝，则将行其天子之礼以号令于天下，则且变易诸侯之大臣，彼将夺其所不肖而与其所贤，夺其所憎而与其所爱，彼又将使其子女谗妾为诸侯妃姬，处梁之宫，梁王安得晏然而已乎！而将军又何以得故宠乎！”新垣衍起，再拜曰：“吾乃今知先生天下之士也！吾请出，不敢复言帝秦矣！”

> 燕武成王薨，子孝王立。

> 初魏公子无忌仁而下士，致食客三千人。魏有隐士曰侯嬴，年七十，家贫，为大梁夷门监者。公子置酒大会宾客，坐定，公子从车骑虚左自迎侯生。侯生摄敝衣冠，直上载公子上坐不让，公子执辔愈恭。侯生又谓公子曰：“臣有客在市屠中，愿枉车骑过之。”公子引车入市，侯生下见其客朱亥，睥睨，故久立，与其客语，微察公子，公子色愈和；乃谢客就车，至公子家。公子引侯生坐上坐，遍赞宾客，宾客皆惊。及秦围赵，赵平原君之夫人，公子无忌之姊也，平原君使者冠盖相属于魏，让公子曰：“胜所以自附于婚姻者，以公子之高义，能急人之困也。今邯郸旦暮降秦而魏救不至，纵公子轻胜弃之，独不怜公子姊邪？”公子患之，数请魏王敕晋鄙令救赵，及宾客辩士游说万端，王终不听。公子乃属宾客，约车骑百馀乘，欲赴斗以死于赵；过夷门，见侯生。侯生曰：“公子勉之矣，老臣不能从！”公子去，行数里，心不快，复还见侯生。侯生笑曰：“臣固知公子之还也！今公子无佗端而欲赴秦军，譬如以肉投馁虎，何功之有！”公子再拜问计。侯嬴屏人曰：“吾闻晋鄙兵符在王卧内，而如姬最幸，力能窃之。尝闻公子为如姬报其父仇，如姬欲为公子死无所辞，公子诚一开口，则得虎符，夺晋鄙之兵，北救赵，西却秦，此五伯之功也。”公子如其言，果得兵符。公子行，侯生曰：“将在外，君令有所不受。有如晋鄙合符而不授兵，复请之，则事危矣。臣客朱亥，其人力士，可与俱。晋鄙若听，大善；不听，可使击之！”于是公子请朱亥与俱。至鄴，晋鄙合符，疑之，举手视公子曰：“吾拥十万之众屯于境上，国之重任。今单车来代之，何如哉？”朱亥袖四十斤铁椎，椎杀晋鄙，公子遂勒兵下令军中曰：“父子俱在军中者，父归；兄弟俱在军中者，兄归；独子无兄弟者，归养。”得选兵八万人，将之而进。

> 王龁久围邯郸不拔，诸侯来救，战数不利。武安君闻之曰：“王不听吾计，今何如矣？”王闻之，怒，强起武安君。武安君称病笃，不肯起。

四十九年正月，益发卒佐陵。陵战不善，免，王龁代将。其十月，将军张唐攻魏，为蔡尉捐弗守，还斩之。

### 秦昭襄王五十年（周赧王五十八年，前257年,甲辰）


	○三国隘秦 

> 三国隘秦，周令其相之秦，以秦之轻也，留其行。有人谓相国曰：“秦之轻重，未可知也。秦欲知三国之情，公不如遂见秦王曰：‘请谓王月东方之处。’秦必重公。是公重周，重周以取秦也。齐重故有周，而已取齐，是周常不失重国之交也。”  

	

> 十月，免武安君为士伍，迁之阴密。十二月，益发卒军汾城旁。武安君病，未行，诸侯攻王龁，龁数却，使者日至，王乃使人遣武安君，不得留咸阳中。武安君出咸阳西门十里，至杜邮。王与应侯群臣谋曰：“白起之迁，意尚怏怏有馀言。”王乃使使者赐之剑，武安君遂自杀。秦人怜之，乡邑皆祭祀焉。

> 魏公子无忌大破秦师于邯郸下，王龁解邯郸围走。郑安平为赵所困，将二万人降赵，应侯由是得罪。公子无忌既存赵，遂不敢归魏，与宾客留居赵，使将将其军还魏。赵王与平原君计，以五城封公子。赵王扫除自迎，执主人之礼，引公子就西阶。公子侧行辞让，从东阶上，自言罪过，以负于魏，无功于赵。赵王与公子饮至暮，口不忍献五城，以公子退让也。赵王以鄗为公子汤沐邑。魏亦复以信陵奉公子。公子闻赵有处士毛公隐于博徒，薛公隐于卖浆家，欲见之。两人不肯见，公子乃间步从之游。平原君闻而非之。公子曰；“吾闻平原君之贤，故背魏而救赵。今平原君所与游，徒豪举耳，不求士也。以无忌从此两人游，尚恐其不我欲也，平原君乃以为羞乎？”为装欲去。平原君免冠谢，乃止。平原君欲封鲁连，使者三返，终不肯受。又以千金为鲁连寿，鲁连笑曰：“所贵于天下之士者，为人排患释难解纷乱而无取也。即有取者，是商贾之事也，而连不忍为也！”遂辞平原君而去，终身不复见。

> 秦太子之妃曰华阳夫人，无子；夏姬生子异人。异人质于赵；秦数伐赵，赵人不礼之。异人以庶孽孙质于诸侯，车乘进用不饶，居处困不得意。阳翟大贾吕不韦适邯郸，见之，曰：“此奇货可居！”乃往见异人，说曰：“吾能大子之门。”异人笑曰：“且自大君之门！”不韦曰：“子不知也，吾门待子门而大。”异人心知所谓，乃引与坐，深语。不韦曰：“秦王老矣。太子爱华阳夫人，夫人无子。子之兄弟二十馀人，子傒有承国之业，士仓又辅之。子居中，不甚见幸，久质诸侯。太子即位，子不得争为嗣矣。”异人曰：“然则奈何？”不韦曰：“能立适嗣者，独华阳夫人耳。不韦虽贫，请以千金为子西游，立子为嗣，”异人曰：“必如君策，请得分秦国与君共之。”不韦乃以五百金与异人，令结宾客。复以五百金买奇物玩好，自奉而西，见华阳夫人之姊，而以奇物献于夫人，因誉子异人之贤，宾客遍天下，常日夜泣思太子及夫人，曰：“异人也以夫人为天！”夫人大喜。不韦因使其姊说夫人曰：“夫以色事人者，色衰则爱驰。今夫人爱而无子，不以繁华时蚤自结于诸子中贤孝者，举以为适，即色衰爱驰，虽欲开一言，尚可得乎！今子异人贤，而自知中子不得为适，夫人诚以此时拔之，是子异人无国而有国，夫人无子而有子也，则终身有宠于秦矣。”夫人以为然，承间言于太子曰：“子异人绝贤，来往者皆称誉之。”因泣曰：“妾不幸无子，愿得子异人立以为嗣，以托妾身！”太子许之，与夫人刻玉符，约以为嗣，因厚馈遗异人，而请吕不韦傅之。异人名誉盛于诸侯。

○濮阳人吕不韦贾于邯郸 

	濮阳人吕不韦贾于邯郸，见秦质子异人，归而谓父曰：“耕田之利几倍？”曰：“十倍。”“珠玉之赢几倍？”曰：“百倍。”“立国家之主赢几倍？”曰：“无数。”曰：“今力田疾作，不得暖衣余食；今建国立君，泽可以遗世。愿往事之。”  

	秦子异人质于赵，处于聊城。故往说之曰：“子傒有承国之业，又有母在中。今子无母于中，外托于不可知之国，一日倍约，身为粪土。今子听吾计事，求归，可以有秦国。吾为子使秦，必来请子。”  

	乃说秦王后弟阳泉君曰：“君之罪至死，君知之乎？君之门下无不居高尊位，太子门下无贵者。君之府藏珍珠宝玉，君之骏马盈外厩，美女冲后庭。王之春秋高，一 日山陵崩，太子用事，君危于累卵，而不寿于朝生。说有可以一切而使君富贵千万岁，其宁于太山四维，必无危亡之患矣。”阳泉君避席，请闻其说。不韦曰：“王 年高矣，王后无子，子傒有承国之业，士仓又辅之。王一日山岭二崩，子傒立，士仓用事，王后之门，必生蓬蒿。子异人贤材也，弃在于赵，无母于内，引领西往 往，而愿一得归。王后诚请而立之，是子异人无国而有国，王后无子而有子也。”阳泉君曰：“然。”入说王后，王后乃请赵而归之。

	赵未之遗，不韦说赵曰：“子异人，秦之宠子也，无母于中，王后欲取而子之。使秦而欲屠赵，不顾一子以留计，是抱空质也。若使子异人归而得立，赵厚送遣之，是不敢倍德畔施，是自为德讲。秦王老矣，一日晏驾，虽有子异人，不足以结秦。”赵乃遣之。  

	异人至，不韦使楚服而见。王后悦其状，高其知，曰：“吾楚人也。”而自子之，乃变其名曰“楚”。王使子诵，子曰：“少弃捐在外，尝无师傅孙教学，不习于 诵，王罢之。乃留止。间曰：“陛下尝轫车于赵矣，赵之豪桀，得知名者不少。今大王反国，皆西面而望。大王无一介之使以存之，臣恐其皆有怨心。使边境早闭晚 开。”王以为然，奇其计。王后劝立之。王乃召相，令之曰：“寡人子莫如楚。”立以为太子。  

	子楚立，以不韦为相，号曰文信侯，食蓝田十二县。王后为华阳太后，诸侯皆致秦邑。  

> 吕不韦娶邯郸姬绝美者与居，知其有娠，异人从不韦饮，见而请之，不韦佯怒，既而献之，孕期年而生子政，异人遂以为夫人。邯郸之围，赵人欲杀之，异人与不韦行金六百斤予守者，脱亡赴秦军，遂得归。异人楚服而见华阳夫人，夫人曰：“吾楚人也，当自子之。”因更其名曰楚。

五十年十月，武安君白起有罪，为士伍，迁阴密。张唐攻郑，拔之。十二月，益发卒军汾城旁。武安君白起有罪，死。龁攻邯郸，不拔，去，还奔汾军二月余。攻晋军，斩首六千，晋楚流死河二万人。攻汾城，即从唐拔宁新中，宁新中更名安阳。初作河桥。



### 秦昭襄王五十一年周赧王五十九年（乙巳，前二五六年）

> 秦将军摎伐韩，取阳城、负黍，斩首四万。伐赵，取二十馀县，斩首虏九万。赧王恐，倍秦，与诸侯约从，将天下锐师出伊阙攻秦，令无得通阳城。秦王使将军摎攻西周，赧王入秦，顿首受罪，尽献其邑三十六，口三万。秦受其献，归赧王于周。是岁，赧王崩。

>  006

> 【秦纪一】起柔兆敦牂，尽昭阳作噩，凡二十八年。

> 五十一年，将军摎攻韩，取阳城、负黍，斩首四万。攻赵，取二十余县，首虏九万。西周君背秦，与诸侯约从，将天下锐兵出伊阙攻秦，令秦毋得通阳城。于是秦使将军摎攻西周。西周君走来自归，顿首受罪，尽献其邑三十六城，口三万。秦王受献，归其君于周。五十二年，周民东亡，其器九鼎入秦。周初亡。


### 昭襄王五十二年（丙午，前二五五年）

> 河东守王稽坐与诸侯通，弃市。应侯日以不怿。王临朝而叹，应侯请其故。王曰：“今武安君死，而郑安平、王稽等皆畔，内无良将而外多敌国，吾是以忧。”应侯惧，不知所出。燕客蔡泽闻之，西入秦，先使人宣言于应侯曰：“蔡泽，天下雄辩之士。彼见王，必困君而夺君之位。”应侯怒，使人召之。蔡泽见应侯，礼又倨。应侯不快，因让之曰：“子宣言欲代我相，请闻其说。”蔡泽曰：“吁，君何见之晚也！夫四时之序，成功者去。君独不见夫秦之商君、楚之吴起、越之大夫种，何足愿与？”应侯谬曰：“何为不可？！此三子者，义之至也，忠之尽也。君子有杀身以成名，死无所恨！”蔡泽曰：“夫人立功岂不期于成全邪？身名俱全者，上也；名可法而身死者，次也；名僇辱而身全者，下也。夫商君、吴起、大夫种，其为人臣尽忠致功，则可愿矣。闳夭、周公，岂不亦忠且圣乎？！三子之可愿，孰与闳夭、周公哉？”应侯曰：“善。”蔡泽曰：“然则君之主惇厚旧故，不倍功臣，孰与孝公、楚王、越王？”曰：“未知何如。”蔡泽曰：“君之功能孰与三子？”曰：“不若。”蔡泽曰：“然则君身不退，患恐甚于三子矣。语曰：‘日中则移，月满则亏。’进退嬴缩，与时变化，圣人之道也。今君之怨已雠而德已报，意欲至矣而无变计，窃为君危之。”应侯遂延以为上客，因荐于王。王召与语，大悦，拜为客卿。应侯因谢病免。王新悦蔡泽计画，遂以为相国，泽为相数月，免。


	○蔡泽见逐于赵 

	蔡泽见逐于赵，而入韩、魏，遇夺釜鬲于途。闻应侯任郑安平、王稽，皆负重罪，应侯乃惭，乃西入秦。将见昭王，使人宣言以感怒应侯曰：“燕客蔡泽，天下骏雄弘辩之士也。彼一见秦王，秦王必相之而夺君位。”  

	应侯闻之，使人召蔡泽。蔡泽入，则揖应侯，应侯固不快，及见之，又倨。应侯因让之曰：“子觞宣言代我相秦，岂有此乎？”对曰：“然。”应侯曰：“请闻其 说。”蔡泽曰：“吁！何君见之晚也。夫四时之序，成功者去。夫人生手足坚强，耳目聪明圣知，岂非士之所愿与？”应侯曰：“然。”蔡泽套：“质仁秉义，硎道 施德于天下，天下怀乐敬爱，愿以为君王，岂不辩智之期与？”应侯曰：“然。”蔡泽复曰：“复归显荣，成理万物万物各得其所；生命寿长，终其年而不夭伤；天 下继其统，守其业，传之无穷，名实纯粹，泽流千世，称之而毋绝，与天下终。岂非道之符，而圣人所谓吉祥善事与？”应侯曰：“然。”泽曰：“若秦之商君，楚 之吴起，越之大夫种，其卒亦可愿矣。”应侯知蔡泽之欲困己以说，复曰：“何为不可？夫公孙鞅事孝公，极身毋二，尽公不还死，信赏罚以致治，竭智能，示请 素，蒙怨咎，欺旧交，虏魏公子卬，卒为秦禽将，破敌军，攘地千里。吴起事悼王，使死不害公，谗不蔽忠，言不取苟合，行不取苟容，行义不图毁誉，必有伯主强 国，不辞祸凶。大夫种事越王，主离困辱，悉忠而不解，主虽亡绝，尽能而不离，多功而不矜，贵富不骄怠。若此三子者，义之至，忠之节也。故君子杀身以成名， 义之所在，身虽死，无憾悔，何为不可哉？”蔡泽曰：“主圣臣贤，天下之福也；君明臣忠，国之福也；父慈子孝，夫信妇贞，家之福也。故比干忠，不能存殷。子 胥知，不能存吴；申生孝，而晋惑乱。是有忠臣孝子，国家灭乱，何也？无明君贤父以听之。故天下一起君父为戮辱，恋其臣子。夫待死之后可以立忠成名，是微左 不足仁，孔子不足圣，管仲不足大也。”于是应侯称善。  

	蔡泽得少间，因曰：“商君、吴起、大夫种，其为人臣，尽忠致功，则可愿矣。闳夭事文王，周公辅成王也，岂不亦忠乎？以君臣论之，商君、吴起、大夫种，其可 愿孰与闳夭、周公哉？”应侯曰：“商君、吴起、大夫种不若也。”蔡泽曰：“然则君之主，慈仁任忠，不欺旧故，孰与秦孝公、楚悼王、越王乎？”应侯曰：“未 知何如也。”蔡泽曰：“主固亲忠臣，不过秦孝、越王、楚悼。君者为主，正乱、披患、折难，广地制谷，痼国足家、强主，威盖海内，功章万里之外，不过商君、 吴起、大夫种。而君之禄位贵盛，死家之富过于三子，而身不退，窃为君危之。语曰：‘日中则移，月满则亏。’物盛则衰，天之常数也；进退、盈缩、变化，胜任 之常道也。昔者，齐桓公九合诸侯，一匡天下，至葵丘之会，有骄矜之色，畔者九国。吴王夫差无适于天下，轻诸侯，凌齐、晋，遂以杀身亡国。夏育、太史启叱呼 骇三军，然而身死于庸夫。此皆乘至盛不及道理也。夫商君为孝公平权衡、正度量、调轻重，决裂阡陌，教年耕战，是以兵动而地广，兵休而国富，故秦武帝于天 下，立魏诸侯。功已成，遂以车裂。楚地持戟百万，白起率数万之师，以与楚战，一战举鄢、郢，再战烧夷陵，南并蜀、汉，又越韩、魏攻强赵，北坑马服，诛屠四 十余万之众，流血成川，沸声若雷，使秦业帝。自是之后，赵、楚慑服，不敢攻秦者，白起之势也。身所服者，七十余城。功已成矣，赐死于杜邮。吴起为楚悼罢无 能，废无用，损不急之官。塞私门之请，壹楚国之俗，南攻杨越，北并陈、蔡，破横散从，使驰说之士无所开其口。功已成矣，卒支解。大夫种为越王垦草耕邑，必 地殖谷，率四方士，上下之力，以禽近吴，成霸功。勾践终棓而杀之。此四子者，成功而不去，祸至于此。此所谓信而不能诎，往而不能反者也。范蠡知之，超然避 世，长为陶朱。君独不观博者乎？或欲分大投，或欲分功。此皆君之所明制也。今君相秦，计不下席，某不出廊庙，坐制诸侯，利施三川，以实宜阳，决羊肠之险， 塞太行之口，又斩范、中行之途，栈道千里于蜀、汉使天下皆乌托邦秦。秦之欲得矣，君之功极矣。此亦秦之分功之时也！如是不退，则商君、白公、吴起、大夫种 是也。君何不以此时归相印，让贤者授之，必有伯夷之廉；长为应侯，世世称孤，而有乔、松之寿。孰与以祸终哉！此则君何居焉？”应侯曰善。”乃延入坐为上 客。  

	后数日，入朝，言于秦昭王曰：“客新有从山东来者蔡泽，其人辩士。臣之见人甚众，莫有及者，臣不如也。”秦昭王召见，与语，大说之，拜为客卿。应侯因谢 病，请归相印。昭王强起应侯，应侯遂称笃，因免相。昭王新说蔡泽计画，遂拜为秦相，东收周室。 蔡泽相秦王数月，人或恶之，惧诛，乃谢病归相印，号为刚成君。秦十余年，昭王、孝文王、庄襄王。卒事始皇帝。为秦使于燕，三年而燕使太子丹入质于秦。






> 楚春申君以荀卿为兰陵令。荀卿者，赵人，名况，尝与临武君论兵于赵孝成王之前。王曰：“请问兵要。”临武君对曰：“上得天时，下得地利，观敌之变动，后之发，先之至，此用兵之要术也。”荀卿曰：“不然。臣所闻古之道，凡用兵攻战之本，在乎一民。弓矢不调，则羿不能以中；六马不和，则造父不能以致远；士民不亲附，则汤、武不能以必胜也。故善附民者，是乃善用兵者也。故兵要在乎附民而已。”临武君曰：“不然。兵之所贵者势利也，所行者变诈也。善用兵者感忽悠闇，莫知所从出。孙吴用之，无敌于天下，岂必待附民哉！”荀卿曰：“不然。臣之所道，仁人之兵，王者之志也。君之所贵，权谋势利也。仁人之兵，不可诈也。彼可诈者，怠慢者也，露袒者也，君臣上下之间滑然有离德者也。故以桀诈桀，犹巧拙有幸焉。以桀诈尧，譬之以卵投石，以指桡沸，若赴水火，入焉焦没耳。故仁人之兵，上下一心，三军同力。臣之于君也，下之于上也，若子之事父，弟之事兄，若手臂之扞头目而覆胸腹也。诈而袭之，与先惊而后击之，一也。且仁人用十里之国则将有百里之听，用百里之国则将有千里之听，用千里之国则将有四海之听，必将聪明警戒，和傅而一。故仁人之兵，聚则成卒，散则成列，延则若莫耶之长刃，婴之者断；兑则若莫耶之利锋，当之者溃。圜居而方止，则若盘石然，触之者角摧而退耳。且夫暴国之君，将谁与至哉？彼其所与至者，必其民也。其民之亲我欢若父母，其好我芬若椒兰；彼反顾其上则若灼黥，若仇雠；人之情，虽桀、跖，岂有肯为其所恶，贼其所好者哉！是犹使人之子孙自贼其父母也。彼必将来告之，夫又何可诈也！故仁人用国日明，诸侯先顺者安，后顺者危，敌之者削，反之者亡。《诗》曰：‘武王载发，有虔秉钺，如火烈烈，则莫我敢遏，’此之谓也。”

> 孝成王、临武君曰：“善。请问王者之兵，设何道，何行而可？”荀卿曰：“凡君贤者其国治，君不能者其国乱；隆礼贵义者其国治，简礼贱义者其国乱。治者强，乱者弱，是强弱之本也。上足卬则下可用也，上不足卬则下不可用也。下可用则强，下不可用则弱，是强弱之常也。好士者强，不好士者弱；爱民者强，不爱民者弱；政令信者强，政令不信者弱；重用兵者强，轻用兵者弱；权出一者强，权出二者弱；是强弱之常也。齐人隆技击，其技也，得一首者则赐赎锱金，无本赏矣。是事小敌毳，则偷可用也；事大敌坚，则涣焉离耳。若飞鸟然，倾侧反覆无日，是亡国之兵也，兵莫弱是矣，是其去赁市佣而战之几矣。魏氏之武卒，以度取之；衣三属之甲，操十二石之弩，负矢五十个，置戈其上，冠胄带剑，赢二日之粮，日中而趋百里；中试则复其户，利其田宅。是其气力数年而衰，而复利未可夺也，改造则不易周也，是故地虽大，其税必寡，是危国之兵也。秦人，其生民也狭隘，其使民也酷烈，劫之以势，隐之以厄，忸之以庆赏，䲡之以刑罚，使民所以要利于上者，非斗无由也。使以功赏相长，五甲首而隶五家，是最为众强长久之道。故四世有胜，非幸也，数也。故齐之技击不可以遇魏之武卒，魏之武卒不可以遇秦之锐士，秦之锐士不可以当桓、文之节制，桓、文之节制不可以当汤、武之仁义，有遇之者，若以焦熬投石焉。兼是数国者，皆干赏蹈利之兵也，佣徒鬻卖之道也，未有贵上安制綦节之理也。诸侯有能微妙之以节，则作而兼殆之耳。故招延募选，隆势诈，尚功利，是渐之也。礼义教化，是齐之也。故以诈遇诈，犹有巧拙焉；以诈遇齐，譬之犹以锥刀堕太山也。故汤、武之诛桀、纣也，拱挹指麾，而强暴之国莫不趋使，诛桀、纣若诛独夫。故《泰誓》曰：‘独夫纣，’此之谓也。故兵大齐则制天下，小齐则治邻敌。若夫招延募选，隆势诈，尚功利之兵，则胜不胜无常，代翕代张，代存代亡，相为雌雄耳。夫是之谓盗兵，君子不由也。”

> 孝成王、临武君曰：“善。请问为将。”荀卿曰：“知莫大乎弃疑，行莫大乎无过，事莫大乎无悔。事至无悔而止矣，不可必也。故制号政令，欲严以威；庆赏刑罚，欲必以信；处舍收藏，欲周以固；徙举进退，欲安以重，欲疾以速；窥敌观变，欲潜以深，欲伍以参；遇敌决战，必行吾所明，无行吾所疑；夫是之谓六术。无欲将而恶废，无怠胜而忘败，无威内而轻外，无见其利而不顾其害，凡虑事欲熟而用财欲泰，夫是之谓五权。将所以不受命于主有三，可杀而不可使处不完，可杀而不可使击不胜，可杀而不可使欺百姓，夫是之谓三至。凡受命于主而行三军，三军既定，百官得序，群物皆正，则主不能喜，敌不能怒，夫是之谓至臣。虑必先事而申之以敬，慎终如始，始终如一，夫是之谓大吉。凡百事之成也必在敬之，其败也必在慢之。故敬胜怠则吉，怠胜敬则灭；计胜欲则从，欲胜计则凶。战如守，行如战，有功如幸。敬谋无旷，敬事无旷，敬吏无旷，敬众无旷，敬敌无旷，夫是之谓五无旷。慎行此六术、五权、三至，而处之以恭敬、无旷，夫是之谓天下之将，则通于神明矣。”

> 临武君曰：“善。请问王者之军制。”荀卿曰：“将死鼓，御死辔，百吏死职，士大夫死行列。闻鼓声而进，闻金声而退。顺命为上，有功次之。令不进而进，犹令不退而退也，其罪惟均。不杀老弱，不猎禾稼，服者不禽，格者不赦，奔命者不获。凡诛，非诛其百姓也，诛其乱百姓者也。百姓有捍其贼，则是亦贼也。以故顺刃者生，傃刃者死，奔命者贡。微子开封于宋，曹触龙断于军，商之服民，所以养生之者无异周人，故近者歌讴而乐之，远者竭蹶而趋之，无幽闲辟陋之国，莫不趋使而安乐之，四海之内若一家，通达之属莫不从服，夫是之谓人师。《诗》曰：‘自西自东，自南自北，无思不服。’此之谓也。王者有诛而无战，城守不攻，兵格不击，敌上下相喜则庆之，不屠城，不潜军，不留众，师不越时，故乱者乐其政，不安其上，欲其至也。”临武君曰：“善。”

> 陈嚣问荀卿曰：“先生议兵，常以仁义为本。仁者爱人，义者循理，然则又何以兵为？凡所为有兵者，为争夺也。”荀卿曰：“非汝所知也。彼仁者爱人，爱人，故恶人之害之也；义者循理，循理，故恶人之乱之也。彼兵者，所以禁暴除害也，非争夺也。”

> 燕孝王薨，子喜立。

> 周民东亡。秦人取其宝器，迁西周公于惮狐之聚。

> 楚人迁鲁于莒而取其地。

### 昭襄王五十三年（丁未，前二五四年）

> 摎伐魏，取吴城。韩王入朝。魏举国听令。


> 五十三年，天下来宾。魏后，秦使摎伐魏，取吴城。韩王入朝，魏委国听令。五十四年，王郊见上帝于雍。五十六年秋，昭襄王卒，子孝文王立。尊唐八子为唐太后，而合其葬于先王。韩王衰绖入吊祠，诸侯皆使其将相来吊祠，视丧事。

### 昭襄王五十四年（戊申，前二五三年）

> 王郊见上帝于雍。

> 楚迁于巨阳。

### 昭襄王五十五年（己酉，前二五二年）

> 卫怀君朝于魏，魏人执而杀之；更立其弟，是为元君。元君，魏婿也。

### 昭襄王五十六年（庚戌，前二五一年）

> 秋，王薨，孝文王立。尊唐八子为唐太后，以子楚为太子。赵人奉子楚妻子归之。韩王衰绖入吊祠。

> 燕王喜使栗腹约欢于赵，以五百金为赵王酒。反而言于燕王曰：“赵壮者皆死长平，其孤未壮，可伐也。”王召昌国君乐闲问之，对曰：“赵四战之国，其民习兵，不可。”王曰：“吾以五而伐一。”对曰：“不可。”王怒。群臣皆以为可，乃发二千乘，栗腹将而攻鄗，卿秦攻代。将渠曰：“与人通关约交，以五百金饮人之王，使者报而攻之，不祥，师必无功。”王不听，自将偏军随之。将渠引王之绶，王以足蹙之。将渠泣曰：“臣非自为，为王也！”燕师至宋子，赵廉颇为将，逆击之，败栗腹于鄗，败卿秦、乐乘于代，追北五百馀里，遂围燕。燕人请和，赵人曰：“必令将渠处和。”燕王以将渠为相而处和，赵师乃解去。

## 秦孝文王

> 嬴柱/秦柱，在位三天,前250年，秦昭襄王子

> 孝文王元年，赦罪人，修先王功臣，褒厚亲戚，弛苑囿。孝文王除丧，十月己亥即位，三日辛丑卒，子庄襄王立。

### 秦孝文王元年（辛亥，前二五零年）

> 冬，十月，已亥，王即位；三日薨。子楚立，是为庄襄王。尊华阳夫人为华阳太后，夏姬为夏太后。

> 燕将攻齐聊城，拔之。或谮之燕王，燕将保聊城，不敢归。齐田单攻之，岁馀不下，鲁仲连乃为书，约之矢以射城中，遗燕将，为陈利害曰：“为公计者，不归燕则归齐。今独守孤城，齐兵日益而燕救不至，将何为乎？”燕将见书，泣三日，犹豫不能自决，欲归燕，已有隙；欲降齐，所杀虏于齐甚众，恐已降而后见辱。喟然叹曰：“与人刃我，宁我自刃！”遂自杀。聊城乱，田单克聊城。归，言鲁仲连于齐王，欲爵之。仲连逃之海上，曰：“吾富贵而诎于人，宁贫贱而轻世肆志焉！”

> 魏安釐王问天下之高士于子顺，子顺曰：“世无其人也；抑可以为次，其鲁仲连乎！”王曰：“鲁仲连强作之者，非体自然也。”子顺曰：“人皆作之。作之不止，乃成君子；作之不变，习与体成；习与体成，则自然也。”


## 秦庄襄王

> 秦异人/嬴楚（嬴子楚）/秦楚，在位三年,前249年—前247年，秦孝文王子

> 庄襄王元年，大赦罪人，修先王功臣，施德厚骨肉而布惠于民。东周君与诸侯谋秦，秦使相国吕不韦诛之，尽入其国。秦不绝其祀，以阳人地赐周君，奉其祭祀。使蒙骜伐韩，韩献成皋、巩。秦界至大梁，初置三川郡。二年，使蒙骜攻赵，定太原。三年，蒙骜攻魏高都、汲，拔之。攻赵榆次、新城、狼孟，取三十七城。四月日食。王龁攻上党。初置太原郡。魏将无忌率五国兵击秦，秦却于河外。蒙骜败，解而去。五月丙午，庄襄王卒，子政立，是为秦始皇帝。


### 庄襄王元年（壬子，前二四九年）

> 吕不韦为相国。

> 东周君为诸侯谋伐秦，王使相国帅师讨灭之，迁东周君于阳人聚。周既不祀。周比亡，凡有七邑：河南、洛阳、穀城、平阴、偃师、巩、缑氏。

> 以河南、洛阳十万户封相国不韦为文信侯。

> 蒙骜伐韩，取成皋、荥阳，初置三川郡。

> 楚灭鲁，迁鲁顷公于卞，为家人。

### 庄襄王二年（癸丑，前二四八年）

> 日有食之。

> 蒙骜伐赵，定太原，取榆次、狼孟等三十七城。

> 楚春申君言于楚王曰：“淮北地边于齐，其事急，请以为郡而封于江东。”楚王许之。春申君因城吴故墟以为都邑，宫室极盛。

### 庄襄王三年（甲寅，前二四七年）

> 王龁攻上党诸城，悉拔之，初置太原郡。

> 蒙骜帅师伐魏，取高都、汲。魏师数败，魏王患之，乃使人请信陵君于赵。信陵君畏得罪，不肯还，诫门下曰：“有敢为魏使通者死！”宾客莫敢谏。毛公、薛公见信陵君曰：“公子所以重于诸侯者，徒以有魏也。今魏急而公子不恤，一旦秦人克大梁，夷先王之宗庙，公子当何面目立天下乎！”语未卒，信陵君色变，趣驾还魏。魏王持信陵君而泣，以为上将军。信陵君使人求援于诸侯。诸侯闻信陵君复为魏将，皆遣兵救魏。信陵君率五国之师败蒙骜于河外，蒙骜遁走。信陵君追至函谷关，抑之而还。安陵人缩高之子仕于秦，秦使之守管。信陵君攻之不下，使人谓安陵君曰：“君其遣缩高，吾将仕之以五大夫，使为执节尉。”安陵君曰：“安陵，小国也，不能必使其民。使者自往请之。”使吏导使者至缩高之所。使者致信陵君之命，缩高曰：“君之幸高也，将使高攻管也。夫父攻子守，人之笑也；见臣而下，是倍主也。父教子倍，亦非君之所喜。敢再拜辞！”使者以报信陵君。信陵君大怒，遣使之安陵君所曰：“安陵之地，亦犹魏也。今吾攻管而不下，则秦兵及我，社稷必危矣。愿君生束缩高而致之！若君弗致，无忌将发十万之师以造安陵之城下！”安陵君曰：“吾先君成侯受诏襄王以守此城也，手授太府之宪，宪之上篇曰：‘子弑父，臣弑君，有常不赦。国虽大赦，降城亡子不得与焉。’今缩高辞大位以全父子之义，而君曰‘必生致之’，是使我负襄王之诏而废太府之宪也，虽死，终不敢行！”缩高闻之曰：“信陵君为人，悍猛而自用，此辞反必为国祸。吾已全己，无违人臣之义矣，岂可使吾君有魏患乎！”乃之使者之舍，刎颈而死。信陵君闻之，缟素辟舍，使使者谢安陵君曰：“无忌，小人也，困于思虑，失信于君，请再拜辞罪！”

> 王使人行万金于魏以间信陵君，求得晋鄙客，令说魏王曰：“公子亡在外十年矣，今复为将，诸侯皆属，天下徒闻信陵君而不闻魏王矣。”王又数使人贺信陵君：“得为魏王未也？”魏王日闻其毁，不能不信，乃使人代信陵君将兵。信陵君自知再以毁废，乃谢病不朝，日夜以酒色自娱，凡四岁而卒。韩王往吊，其子荣之，以告子顺。子顺曰：“必辞之以礼。‘邻国君吊，君为之主。’今君不命子，则子无所受韩君也。”其子辞之。

> 五月，丙午，王薨。太子政立，生十三年矣，国事皆委于文信侯，号称仲父。

> 晋阳反。


## 秦王政（秦始皇帝）

> 嬴政/赵政，在位三十六年,前246年—前221年（秦王），前221年—前210年为皇帝，秦庄襄王子

> 秦王政立二十六年，初并天下为三十六郡，号为始皇帝。始皇帝五十一年而崩，子胡亥立，是为二世皇帝。三年，诸侯并起叛秦，赵高杀二世，立子婴。子婴立月余，诸侯诛之，遂灭秦。其语在始皇本纪中。

### 秦王政元年（乙卯，前二四六年）

> 蒙骜击定之。

> 韩欲疲秦人，使无东伐，乃使水工郑国为间于秦，凿泾水自仲山为渠，并北山，东注洛。中作而觉，秦人欲杀之。郑国曰：“臣为韩延数年之命，然渠成，亦秦万世之利也。”乃使卒为之。注填阏之水溉舄卤之地四万馀顷，收皆亩一钟，关中由是益富饶。

### 秦王政二年（丙辰，前二四五年）

> 麃公将卒攻卷，斩首三万。

> 赵以廉颇为假相国，伐魏，取繁阳。赵孝成王薨，子悼襄王立，使武襄君乐乘代廉颇。廉颇怒，攻武襄君，武襄君走，廉颇出奔魏。久之，魏不能信用。赵师数困于秦，赵王思复得廉颇，廉颇亦思复用于赵。赵王使使者视廉颇尚可用否。廉颇之仇郭开多与使者金，令毁之。廉颇见使者，一饭斗米，肉十斤，被甲上马，以示可用。使者还报曰：“廉将军虽老，尚善饭；然与臣坐，顷之三遗矢矣。”赵王以为老，遂不召。楚人阴使迎之。廉颇一为楚将，无功，曰：“我思用赵人。”卒死于寿春。

### 秦王政三年（丁巳，前二四四年）

> 大饥。

> 蒙骜伐韩，取十二城。

> 赵王以李牧为将，伐燕，取武遂、方城。李牧者，赵之北边良将也，尝居代、雁门备匈奴，以便宜置吏，市租皆输入莫府，为士卒费，日击数牛飨士；习骑射，谨烽火，多间谍，为约曰：“匈奴即入盗，急入收保。有敢捕虏者斩！”匈奴每入，烽火谨，辄入收保不战。如是数岁，亦不亡失。匈奴皆以为怯，虽赵边兵亦以为吾将怯。赵王让之，李牧如故。王怒，使他人代之。岁馀，屡出战，不利，多失亡，边不得田畜。王复请李牧，李牧杜门称病不出。王强起之，李牧曰：“必用臣，臣如前，乃敢奉令。”王许之。

> 李牧至边，如约。匈奴数岁无所得，终以为怯。边士日得赏赐而不用，皆愿一战。于是乃具选车得千三百乘，选骑得万三千匹，百金之士五万人，彀者十万人，悉勒习战；大纵畜牧、人民满野。匈奴小入，佯北不胜，以数十人委之。单于闻之，大率众来入。李牧多为奇陈，张左、右翼击之，大破之，杀匈奴十馀万骑，灭衤詹褴，破东胡，降林胡。单于奔走，十馀岁不敢近赵边。

> 先是时，天下冠带之国七，而三国边于戎狄：秦自陇以西有绵诸、绲戎、翟、之戎，岐、梁、泾、漆之北有义渠、大荔、乌氏、朐衍之戎；而赵北有林胡、楼烦之戎；燕北有东胡、山戎；各分散居溪谷，自有君长，往往而聚者百有馀戎，然莫能相一。其后义渠筑城郭以自守，而秦稍蚕食之，至惠王遂拔义渠二十五城。昭王之时，宣太后诱义渠王，杀诸甘泉，遂发兵伐义渠，灭之；始于陇西、北地、上郡筑长城以拒胡。赵武灵王北破林胡、楼烦，筑长城，自代并阴山下，至高阙为塞，而置云中、雁门、代郡。其后燕将秦开为质于胡，胡甚信之；归而袭破东胡，东胡却千馀里；燕亦筑长城，自造阳至襄平，置上谷、渔阳、右北平、辽东郡以距胡。及战国之末而匈奴始大。

### 秦王政四年（戊午，前二四三年）

> 春，蒙骜伐魏，取旸、有诡。三月，军罢。

> 秦质子归自赵；赵太子出归国。

> 七月，蝗，疫。令百姓纳粟千石，拜爵一级。

> 魏安釐王薨，子景湣王立。

### 秦王政五年（己未，前二四二年）

> 蒙骜伐魏，取酸枣、燕、虚、长平、雍丘、山阳等二十城；初置东郡。

> 初，剧辛在赵与庞爰善，已而仕燕。燕王见赵数困于秦，廉颇去而庞爰为将，欲因其敝而攻之，问于剧辛，对曰：“庞爰易与耳。”燕王使剧辛将而伐赵。赵庞爰御之，杀剧辛，取燕师二万。

> 诸侯患秦攻伐无已时。

### 秦王政六年（庚申，前二四一年）

> 楚、赵、魏、韩、卫合从以伐秦，楚王为从长，春申君用事，取寿陵。至函谷，秦师出，五国之师皆败走。楚王以咎春申君，春申君以此益疏。观津人朱英谓春申君曰：“人皆以楚为强，君用之而弱。其于英不然。先君时，秦善楚，二十年而不攻楚，何也？秦逾黾厄之塞而攻楚，不便；假道于两周，背韩、魏而攻楚，不可。今则不然。魏旦暮亡，不能爱许、鄢陵，魏割以与秦，秦兵去陈百六十里。臣之所观者，见秦、楚之日斗也。”楚于是去陈，徙寿春，命曰郢。春申君就封于吴，行相事。

> 秦拔魏朝歌，及卫濮阳。卫元君率其支属徙居野王，阻其山以保魏之河内。

### 秦王政七年（辛酉，前二四零年）

> 伐魏，取汲。

> 夏太后薨。

> 蒙骜卒。

### 秦王政八年（壬戌，前二三九年）

> 魏与赵鄴。

> 韩桓惠王薨，子安立。

### 秦王政九年（癸亥，前二三八年）

> 伐魏，取垣、浦。

> 夏，四月，寒，民有冻死者。

> 王宿雍。

> 己酉，王冠，带剑。

> 杨端和伐魏，取衍氏。

> 初，王即位，年少，太后时时与文信侯私通。王益壮，文信侯恐事觉，祸及己，乃诈以舍人嫪毐为宦者，进于太后。太后幸之，生二子，封毐为长信侯，以太原为毐国，政事皆决于毐；客求为毐舍人者甚众。王左右有与毐争言者，告毐实非宦者，王下吏治毐。毐惧，矫王御玺发兵，欲攻蕲年宫为乱。王使相国昌平君、昌文君发卒攻毐，战咸阳，斩首数百；毐败走，获之。秋，九月，夷毐三族；党与皆车裂灭宗；舍人罪轻者徙蜀，凡四千馀家。迁太后于雍萯阳宫，杀其二子。下令曰：“敢以太后事谏者，戮而杀之，断其四支，积之阙下！”死者二十七人。齐客茅焦上谒请谏。王使谓之曰：“若不见夫积阙下者邪？”对曰：“臣闻天有二十八宿，今死者二十七人，臣之来固欲满其数耳。臣非畏死者也！”使者走入白之。茅焦邑子同食者，尽负其衣物而逃王。王大怒曰：“是人也，故来犯吾，趣召镬烹之，是安得积阙下哉！”王按剑怒而坐，口正沫出。使者召之入，茅焦徐行至前，再拜谒起，称曰：“臣闻有生者不讳死，有国者不讳亡。讳死者不可以得生，讳亡者不可以得存。死生存亡，圣主所欲急闻也，陛下欲闻之乎？”王曰：“何谓也？”茅焦曰：“陛下有狂悖之行，不自知邪？车裂假父，囊扑二弟，迁母于雍，残戮谏士，桀、纣之行不至于是矣。令天下闻之，尽瓦解，无向秦者，臣窃为陛下危之！臣言已矣！”乃解衣伏质。王下殿，手自接之曰：“先生起就衣，今愿受事！”乃爵之上卿。王自驾，虚左方，往迎太后，归于咸阳，复为母子如初。

> 楚考烈王无子，春申君患之，求妇人宜子者甚众，进之，卒无子。赵人李园持其妹欲进诸楚王，闻其不宜子，恐久无宠，乃求为春申君舍人。已而谒归，故失期而还。春申君问之，李园曰：“齐王使人求臣之妹，与其使者饮，故失期。”春申君曰：“聘入乎？”曰：“未也。”春申君遂纳之。既而有娠，李园使其妹说春申君曰：“楚王贵幸君，虽兄弟不如也。今君相楚二十馀年而王无子，即百岁后将更立兄弟，彼亦各贵其故所亲，君又安得常保此宠乎！非徒然也，君贵，用事久，多失礼于王之兄弟，兄弟立，祸且及身矣。今妾有娠而人莫知，妾幸君未久，诚以君之重，进妾于王，王必幸之。妾赖天而有男，则是君之子为王也。楚国尽可得，孰与身临不测之祸哉！”春申君大然之。乃出李园妹，谨舍而言诸楚王。王召入，幸之，遂生男，立为太子。

> 李园妹为王后，李园亦贵用事，而恐春申君泄其语，阴养死士，欲杀春申君以灭口；国人颇有知之者。楚王病，朱英谓春申君曰：“世有无望之福，亦有无望之祸。今君处无望之世，事无望之主，安可以无无望之人乎！”春申君曰：“何谓无望之福？”曰：“君相楚二十馀年矣，虽名相国，其实王也。王今病，旦暮薨，薨而君相幼主，因而当国，王长而反政，不即遂南面称孤，此所谓无望之福也。”“何谓无望之祸？”曰：“李园不治国而君之仇也，不为兵而养死士之日久矣。王薨，李园必先入，据权而杀君以灭口，此所谓无望之祸也。”“何谓无望之人？”曰：“君置臣郎中，王薨，李园先入，臣为君杀之，此所谓无望之人也。”春申君曰：“足下置之。李园，弱人也，仆又善之。且何至此！”朱英知言不用，惧而亡去。后十七日，楚王薨，李园果先入，伏死士于棘门之内。春申君入，死士侠刺之，投其首于棘门之外；于是使吏尽捕诛春申君之家。太子立，是为幽王。

> 扬子《法言》曰：或问：“信陵、平原、孟尝、春申益乎？”曰：“上失其政，奸臣窃国命，何其益乎！”

> 王以文信侯奉先王功大，不忍诛。

### 秦王政十年（甲子，前二三七年）

> 冬，十月，文信侯免相，出就国。

> 宗室大臣议曰：“诸侯人来仕者，皆为其主游间耳，请一切逐之。”于是大索，逐客。客卿楚人李斯亦在逐中，行，且上书曰：“昔穆公求士，西取由余于戎，东得百里奚于宛，迎蹇叔于宋，求丕豹、公孙支于晋，并国二十，遂霸西戎。孝公用商鞅之法，诸侯亲服，至今治强。惠王用张仪之计，散六国之从，使之事秦。昭王得范雎，强公室，杜私门。此四君者，皆以客之功。由此观之，客何负于秦哉！夫色、乐、珠、玉不产于秦而王服御者众，取人则不然，不问可否，不论曲直，非秦者去，为客者逐。是所重者在乎色、乐、珠、玉，而所轻者在乎人民也。臣闻太山不让土壤，故能成其大；河海不择细流，故能就其深；王者不却众庶，故能明其德。此五帝、三王之所以无敌也。今乃弃黔首以资敌国，却宾客以业诸侯，所谓藉寇兵而赍盗粮者也。”王乃召李斯，复其官，除逐客之令。李斯至骊邑而还。王卒用李斯之谋，阴遣辩士赍金玉游说诸侯，诸侯名士可下以财者厚遗结之，不肯者利剑刺之，离其君臣之计，然后使良将随其后，数年之中，卒兼天下。

### 秦王政十一年（乙丑，前二三六年）

> 赵人伐燕，取狸阳。兵未罢，将军王翦、桓齮、杨端和伐赵，攻鄴，取九城。王翦攻阏与、轑阳，桓齮取鄴、安阳。

> 赵悼襄王薨，子幽缪王迁立。其母，倡也，嬖于悼襄王，悼襄王废嫡子嘉而立之。迁素以无行闻于国。

> 文信侯就国岁馀，诸侯宾客使者相望于道，请之。王恐其为变，乃赐文信侯书曰：“君何功于秦，封君河南，食十万户？何亲于秦，号称仲父？其与家属徙处蜀！”文信侯自知稍侵，恐诛。

### 秦王政十二年（丙寅，前二三五年）

> 文信侯饮酖死，窃葬。其舍人临者，皆逐迁之。且曰：“自今以来，操国事不道如嫪毐、不韦者，籍其门，视此！”

> 扬子《法言》曰：或问：“吕不韦其智矣乎？以人易货。”曰：“谁谓不韦智者欤？以国易宗。吕不韦之盗，穿窬之雄乎！穿窬也者，吾见担石矣，未见雒阳也。”

> 自六月不雨，至于八月。

> 发四郡兵助魏伐楚。

### 秦王政十三年（丁卯，前二三四年）

> 桓齮伐赵，败赵将扈輙于平阳，斩首十万，杀扈輙。赵王以李牧为大将军，复战于宜安、肥下，秦师败绩，桓齮奔还。赵封李牧为武安君。

### 秦王政十四年（戊辰，前二三三年）

> 桓齮伐赵，取宜安、平阳、武城。

> 韩王纳地效玺，请为籓臣，使韩非来聘。韩非者，韩之诸公子也，善刑名法术之学，见韩之削弱，数以书干韩王，王不能用。于是韩非疾治国不务求人任贤，反举浮淫之蠹而加之功实之上，宽则宠名誉之人，急则用介胄之士，所养非所用，所用非所养。悲廉直不容于邪枉之臣，观往者得失之变，作《孤愤》、《五蠹》、《内、外储》、《说林》、《说难》五十六篇，十馀万言。

> 王闻其贤，欲见之。非为韩使于秦，因上书说王曰：“今秦地方数千里，师名百万，号令赏罚，天下不如。臣昧死愿望见大王，言所以破天下从之计。大王诚听臣说，一举而天下之从不破，赵不举，韩不亡，荆、魏不臣，齐、燕不亲，霸王之名不成，四邻诸侯不朝，大王斩臣以徇国，以戒为王谋不忠者也。”王悦之，未任用。李斯嫉之，曰：“韩非，韩之诸公子也。今欲并诸侯，非终为韩不为秦，此人情也。今王不用，又留而归之，此自遗患也。不如以法诛之。”王以为然，下吏治非。李斯使人遗非药，令早自杀。韩非欲自陈，不得见。王后悔，使赦之，非已死矣。

> 扬子《法言》曰：或问：“韩非作《说难》之书而卒死乎说难，敢问何反也？”曰：“《说难》盖其所以死乎！”曰：“何也？”“君子以礼动，以义止，合则进，否则退，确乎不忧其不合也。夫说人而忧其不合，则亦无所不至矣。”或曰：“非忧说之不合，非邪？”曰：“说不由道，忧也。由道而不合，非忧也。”

> 臣光曰：臣闻君子亲其亲以及人之亲，爱其国以及人之国，是以功大名美而享有百福也。今非为秦画谋，而首欲覆其宗国，以售其言，罪固不容于死矣，乌足愍哉！

### 秦王政十五年（己巳，前二三二年）

> 王大兴师伐赵，一军抵鄴，一军抵太原，取狼孟、番吾；遇李牧而还。

> 初，燕太子丹尝质于赵，与王善。王即位，丹为质于秦，王不礼焉。丹怒，亡归。

### 秦王政十六年（庚午，前二三一年）

> 韩献南阳地。九月，发卒受地于韩。

> 魏人献地。

> 代地震，自乐徐以西，北至平阴；台屋墙垣太半坏，地坼东西百三十步。

### 秦王政十七年（辛未，前二三零年）

> 内史胜灭韩，虏韩王安，以其地置颖川郡。

> 华阳太后薨。

> 赵大饥。

> 卫元君薨，子角立。

### 秦王政十八年（壬申，前二二九年）

> 王翦将上地兵下井陉，端和将河内兵共伐赵。赵李牧、司马尚御之。秦人多与赵王嬖臣郭开金，使毁牧及尚，言其欲反。赵王使赵葱及齐将颜聚代之。李牧不受命，赵人捕而杀之；废司马尚。

### 秦王政十九年（癸酉，前二二八年）

> 王翦击赵军，大破之，杀赵葱，颜聚亡，遂克邯郸，虏赵王迁。王如邯郸，故与母家有仇怨者皆杀之。还，从太原、上郡归。

> 太后薨。

> 王翦屯中山以临燕。赵公子嘉帅其宗族百人奔代，自立为代王，赵之亡，大夫稍稍归之，与燕合兵，军上谷。

> 楚幽王薨，国人立其弟郝。三月，郝庶兄负刍杀之，自立。

> 魏景湣王薨，子假立。

> 燕太子丹怨王，欲报之，以问其傅鞠武。鞠武请西约三晋，南连齐、楚，北媾匈奴以图秦。太子曰：“太傅之计，旷日弥久，令人心惽然，恐不能须也。”顷之，将军樊於期得罪，亡之燕；太子受而舍之。鞠武谏曰：“夫以秦王之暴而积怒于燕，足为寒心，又况闻樊将军之所在乎！是谓委肉当饿虎之蹊也。愿太子疾遣樊将军入匈奴。”太子曰：“樊将军穷困于天下，归身于丹，是固丹命卒之时也，愿更虑之！”鞠武曰：“夫行危以求安，造祸以为福，计浅而怨深，乃连结一人之后交，不顾国家之大害，所谓资怨而助祸矣！”太子不听。

> 太子闻卫人荆轲之贤，卑辞厚礼而请见之。谓轲曰：“今秦已虏韩王，又举兵南伐楚，北临赵。赵不能支秦，则祸必至于燕。燕小弱，数困于兵，何足以当秦！诸侯服秦，莫敢合从。丹之私计愚，以为诚得天下之勇士使于秦，劫秦王，使悉反诸侯侵地，若曹沫之与齐桓公，则大善矣；则不可，因而刺杀之，彼大将擅兵于外而内有乱，则君臣相疑，以其间，诸侯得合从，其破秦必矣。唯荆卿留意焉！”荆轲许之。于是舍荆卿于上舍，太子日造门下，所以奉养荆轲，无所不至。及王翦灭赵，太子闻之惧，欲遣荆轲行。荆轲曰：“今行而无信，则秦未可亲也。诚得樊将军首与燕督亢之地图，奉献秦王，秦王必说见臣，臣乃有以报。”太子曰：“樊将军穷困来归丹，丹不忍也！”荆轲乃私见樊於期曰：“秦之遇将军，可谓深矣，父母宗族皆为戮没！今闻购将军首，金千斤，邑万家，将奈何？”於期太息流涕曰：“计将安出？”荆卿曰：“愿得将军之首以献秦王，秦王必喜而见臣，臣左手把其袖，右手揕其胸，则将军之仇报而燕见陵之愧除矣！”樊於期曰：“此臣之日夜切齿腐心也！”遂自刎。太子闻之，奔往伏哭，然已无奈何，遂以函盛其首。太子豫求天下之利匕首，使工以药焠之，以试人，血濡缕，人无不立死者。乃装为遣荆轲，以燕勇士秦舞阳为之副，使入秦。

>  007

> 【秦纪二】起阏逢阉茂，尽玄黓执徐，凡十九年。

### 秦王政二十年（甲戌，前二二七年）

> 荆轲至咸阳，因王宠臣蒙嘉卑辞以求见，王大喜，朝服，设九宾而见之。荆轲奉图以进于王，图穷而匕首见，因把王袖而揕之；未至身，王惊起，袖绝。荆轲逐王，王环柱而走。群臣皆愕，卒起不意，尽失其度。而秦法，群臣侍殿上者不得操尺寸之兵，左右以手共搏之，且曰：“王负剑！”负剑，王遂拔以击荆轲，断其左股。荆轲废，乃引匕首擿王，中铜柱。自知事不就，骂曰：“事所以不成者，以欲生劫之，必得约契以报太子也！”遂体解荆轲以徇。王于是大怒，益发兵诣赵，就王翦以伐燕，与燕师、代师战于易水之西，大破之。

### 秦王政二十一年（乙亥，前二二六年）

> 冬，十月，王翦拔蓟，燕王及太子率其精兵东保辽东，李信急追之。代王嘉遗燕王书，令杀太子丹以献。丹匿衍水中，燕王使使斩丹，欲以献王，王复进兵攻之。

> 王贲伐楚，取十馀城。王问于将军李信曰：“吾欲取荆，于将军度用几何人而足？”李信曰：“不过用二十万。”王以问王翦，王翦曰：“非六十万人不可。”王曰：“王将军老矣，何怯也！”遂使李信、蒙恬将二十万人伐楚；王翦因谢病归频阳。

### 秦王政二十二年（丙子，前二二五年）

> 王贲伐魏，引河沟以灌大梁。三月，城坏。魏王假降，杀之，遂灭魏。

> 王使人谓安陵君曰：“寡人欲以五百里地易安陵。”安陵君曰：“大王加惠，以大易小，甚幸。虽然，臣受地于魏之先王，愿终守之，弗敢易。”王义而许之。

> 李信攻平舆，蒙恬攻寝，大破楚军。信又攻鄢郢，破之，于是引兵而西，与蒙恬会城父，楚人因随之，三日三夜不顿舍，大败李信，入两壁，杀七都尉；李信奔还。

> 王闻之，大怒，自至频阳谢王翦曰：“寡人不用将军谋，李信果辱秦军。将军虽病，独忍弃寡人乎！”王翦谢病不能将，王曰：“已矣，勿复言！”王翦曰：“必不得已用臣，非六十万人不可！”王曰：“为听将军计耳。”于是王翦将六十万人伐楚。王送至霸上，王翦请美田宅甚众。王曰：“将军行矣，何忧贫乎！”王翦曰：“为大王将，有功，终不得封侯，故及大王之向臣，以请田宅为子孙业耳。”王大笑。王翦既行，至关，使使还请善田者五辈。或曰：“将军之乞贷亦已甚矣！”王翦曰：“不然。王怚中而不信人，今空国中之甲士而专委于我，我不多请田宅为子孙业以自坚，顾令王坐而疑我矣。”

### 秦王政二十三年（丁丑，前二二四年）

> 王翦取陈以南至平舆。楚人闻王翦益军而来，乃悉国中兵以御之；王翦坚壁不与战。楚人数挑战，终不出。王翦日休士洗沐，而善饮食，抚循之；亲与士卒同食。久之，王翦使人问：“军中戏乎？”对曰：“方投石、超距。”王翦曰：“可用矣！”楚既不得战，乃引而东。王翦追之，令壮士击，大破楚师，至蕲南，杀其将军项燕，楚师遂败走。王翦因乘胜略定城邑。

### 秦王政二十四年（戊寅，前二二三年）

> 王翦、蒙武虏楚王负刍，以其地置楚郡。

### 秦王政二十五年（己卯，前二二二年）

> 大兴兵，使王贲攻辽东，虏燕王喜。

> 夫为国家者，任官以才，立政以礼，怀民以仁，交邻以信。是以官得其人，政得其节，百姓怀其德，四邻亲其义。夫如是，则国家安如磐石，炽如焱火。触之者碎，犯之者焦，虽有强暴之国，尚何足畏哉！丹释此不为，顾以万乘之国，决匹夫之怒，逞盗贼之谋，功隳身戮，社稷为墟，不亦悲哉！

> 夫其膝行、蒲伏，非恭也；复言、重诺，非信也；糜金、散玉，非惠也；刎首、决腹，非勇也。要之，谋不远而动不义，其楚白公胜之流乎！

> 荆轲怀其豢养之私，不顾七族，欲以尺八匕首强燕而弱秦，不亦愚乎！故扬子论之，以要离为蛛蝥之靡，聂政为壮士之靡，荆轲为刺客之靡，皆不可谓之义。又曰：“荆轲，君子盗诸！”善哉！

> 王贲攻代，虏代王嘉。

> 王翦悉定荆江南地，降百越之君，置会稽郡。

> 五月，天下大酺。

> 初，齐君王后贤，事秦谨，与诸侯信；齐亦东边海上。秦日夜攻三晋、燕、楚，五国各自救，以故齐王建立四十馀年不受兵。及君王后且死，戒王建曰：“群臣之可用者某。”王曰：“请书之。”君王后曰：“善！”王取笔牍受言，君王后曰；“老妇已忘矣。”君王后死，后胜相齐，多受秦间金。宾客入秦，秦又多与金。客皆为反间，劝王朝秦，不修攻战之备，不助五国攻秦，秦以故得灭五国。

> 齐王将入朝，雍门司马前曰：“所为立王者，为社稷耶，为王耶？”王曰：“为社稷。”司马曰：“为社稷立王，王何以去社稷而入秦？”齐王还车而反。


	○齐王建入朝于秦 

	齐王建入朝于秦，雍门司马前曰：“所为立王者，为社稷耶？为王立王耶？”王曰：“为社稷。”司马曰：“为社稷立王，王何以去社稷而入秦？”齐王还车而反。 即墨大夫与雍门司马谏而听之，则以为可可为谋，即入见齐王曰：“齐地方数千里，带甲数百万。夫三晋大夫，皆不便秦，而在阿、鄄之间者百数，王收而与之百万 之众，使收三晋之故地，即临晋之关可以入矣；鄢、也大夫，不欲为秦，而在城南下者百数，王收而与之百万之师，使收楚故地，即武关可以入矣。如此，则齐威可 立，秦国可亡。夫舍南面之称制，而西面而事秦，为大王不取也。”齐王不听。  

	秦使陈驰由齐王内之，约与五百里之地。齐王不听即墨大夫而听陈驰，遂入秦，处之共松柏之间，饿而死。先是齐为之歌曰：“松邪！柏邪！住建共者，客耶？”  

	

	○齐以淖君之乱 

	齐以淖君之乱秦。其后秦欲取齐，故使苏涓之楚，令任固之齐。齐明谓楚王曰：“秦王欲楚，不若其欲齐之甚也。其使涓来，以示齐之有楚，以资固于齐。齐见楚， 必受固。是王之听涓也，适为固驱以合齐、秦也。齐、秦合，非楚之利也。且夫涓来之辞，必非固之所以之齐之辞也。王不如令人以涓来之辞谩固于齐，齐、秦必不 合。齐、秦不合，则王重矣。王于收齐以攻秦，汉中可得也。王即欲以秦攻齐，淮、泗之间亦可得也。”



	○齐闵王之遇杀 

	齐闵王之遇杀，其子法章变姓名，为莒天师家庸夫。太史敫女，奇法章之状貌，以为非常人，怜而常窃衣食之，与私焉。蕢中及恰砉臣相聚，求闵王子，欲立之。法 章乃自言于莒。共力法章为襄王。襄王立，以太史氏女为王后，生子建。太史敫曰：“女无谋而嫁者，非吾种也，污吾世矣。”终身不睹。君王后贤，不以不睹之 故，失人子之礼也。 襄王卒，子建立为齐王。君王后事秦谨，与诸侯信，以故建立四十有余年不受兵。秦始皇尝使使者遗君王后玉连环，曰：“齐多知，而解此环不？”君王后以示群 臣，群臣不知解。君王后引椎椎破之，谢秦使曰：“谨以解矣。”及君王后病且卒，诫建曰：“群臣可用者某。”建曰：“请书之。”君王后曰善。”取笔牍受言。 君王后曰：“老妇已亡矣。”君王后死，后后胜相齐，多受秦间金玉，使宾客入秦，皆为变辞，劝王朝秦，不修攻战之备。  

	

> 即墨大夫闻之，见齐王曰：“齐地方四千里，带甲数百万。夫三晋大夫皆不便秦，而在阿、鄄之间者百数；王收而与之百万人之众，使收三晋之故地，即临晋之关可以入矣。鄢郢大夫不欲为秦，而在城南下者百数，王收而与之百万之师，使收楚故地，即武关可以入矣。如此，则齐威可立，秦国可亡，岂特保其国家而已哉！”齐王不听。

## 始皇帝

### 始皇帝二十六年（庚辰，前二二一年）

> 王贲自燕南攻齐，猝入临淄，民莫敢格者。秦使人诱齐王，约封以五百里之地。齐王遂降，秦迁之共，处之松柏之间，饿而死。齐人怨王建不早与诸侯合从，听奸人宾客以亡其国，歌之曰：“松耶，柏耶，住建共者客耶！”疾建用客之不详也。

> 臣光曰：从衡之说虽反覆百端，然大要合从者，六国之利也。昔先王建万国，亲诸侯，使之朝聘以相交，飨宴以相乐，会盟以相结者，无他，欲其同心戮力以保国家也。向使六国能以信义相亲，则秦虽强暴，安得而亡之哉！夫三晋者，齐、楚之籓蔽；齐、楚者，三晋之根柢；形势相资，表里相依。故以三晋而攻齐、楚，自绝其根柢也；以齐、楚而攻三晋，自撤其籓蔽也。安有撤其籓蔽以媚盗，曰“盗将爱我而不攻”，岂不悖哉！

> 王初并天下，自以为德兼三皇，功过五帝，乃更号曰“皇帝，命为“制”，令为“诏”，自称曰“朕”。追尊庄襄王为太上皇。制曰：“死而以行为谥，则是子议父，臣议君也，甚无谓。自今以来，除谥法。朕为始皇帝，后世以计数，二世、三世至于万世，传之无穷。”

> 初，齐威、宣之时，邹衍论著终始五德之运；及始皇并天下，齐人奏之。始皇采用其说，以为周得火德，秦代周，从所不胜，为水德。始改年，朝贺皆自十月朔；衣服、旌旄、节旗皆尚黑，数以六为纪。

> 丞相绾等言：“燕、齐、荆地远，不为置王，无以镇之。请立诸子。”始皇下其议。廷尉斯曰：“周文、武所封子弟同姓甚众，然后属疏远，相攻击如仇雠，周天子弗能禁止。今海内赖陛下神灵一统，皆为郡、县，诸子功臣以公赋税重赏赐之，甚足易制，天下无异意，则安宁之术也。置诸侯不便。”始皇曰：“天下共苦战斗不休，以有侯王。赖宗庙，天下初定，又复立国，是树兵也；而求其宁息，岂不难哉！廷尉议是。”

> 分天下为三十六郡，郡置守、尉、监。

> 收天下兵聚咸阳，销以为锺鐻、金人十二，重各千石，置宫廷中。一法度、衡、石、丈尺。徙天下豪杰于咸阳十二万户。

> 诸庙及章台、上林皆在渭南。每破诸侯，写放其宫室，作之咸阳北阪上，南临渭，自雍门以东至泾、渭，殿屋、复道、周阁相属，所得诸侯美人、钟鼓以充入之。

### 始皇帝二十七年（辛巳，前二二零年）

> 始皇巡陇西、北地，至鸡头山，过回中焉。作信宫渭南，已，更命曰极庙。自极庙道通骊山，作甘泉前殿，筑甬道自咸阳属之，治驰道于天下。

### 始皇帝二十八年（壬午，前二一九年）

> 始皇东行郡、县，上邹峄山，立石颂功业。于是召集鲁儒生七十人，至泰山下，议封禅。诸儒或曰：“古者封禅，为蒲车，恶伤山之土石、草木；扫地而祭，席用菹秸。”议各乖异。始皇以其难施用，由此绌儒生。而遂除车道，上自太山阳至颠，立石颂德；从阴道下，禅于梁父。其礼颇采太祝之祀雍上帝所用，而封藏皆秘之，世不得而记也。

> 于是始皇遂东游海上，行礼祠名山、大川及八神。始皇南登琅邪，大乐之，留三月，作琅邪台，立石颂德，明得意。

> 初，燕人宋毋忌、羡门子高之徒称有仙道、形解销化之术，燕、齐迂怪之士皆争传习之。自齐威王、宣王、燕昭王皆信其言，使人入海求蓬莱、方丈、瀛洲，云此三神山在勃海中，去人不远。患且至，则风引舡去。尝有至者，诸仙人及不死之药皆在焉。及始皇至海上，诸方士齐人徐市等争上书言之，请得齐戒与童男女求之。于是遣徐市发童男女数千人入海求之。舡交海中，皆以风解，曰：“未能至，望见之焉。”

> 始皇还，过彭城，斋戒祷祠，欲出周鼎泗水，使千人没水求之，弗得。乃西南渡淮水，之衡山、南郡。浮江至湘山祠，逢大风，几不能渡。上问博士曰：“湘君何神？”对曰：“闻之：尧女，舜之妻，葬此。”始皇大怒，使刑徒三千人皆伐湘山树，赭其山。遂自南郡由关武归。

> 初，韩人张良，其父、祖以上五世相韩。及韩亡，良散千金之产，欲为韩报仇。

### 始皇帝二十九年（癸未，前二一八年）

> 始皇东游，至阳武博浪沙中，张良令力士操铁椎狙击始皇，误中副车。始皇惊，求，弗得；令天下大索十日。

> 始皇遂登之罘，刻石；旋，之琅邪，道上党入。

### 始皇帝三十一年（乙酉，前二一六年）

> 使黔首自实田。

### 始皇帝三十二年（丙戌，前二一五年）

> 始皇之碣石，使燕人卢生求羡门，刻碣石门。坏城郭，决通堤坊。始皇巡北边，从上郡入。卢生使入海还，因奏《录图书》曰：“亡秦者胡也。”始皇乃遣将军蒙恬发兵三十万人，北伐匈奴。

### 始皇帝三十三年（丁亥，前二一四年）

> 发诸尝逋亡人、赘婿、贾人为兵，略取南越陆梁地，置桂林、南海、象郡；以谪徙民五十万人戍五岭，与越杂处。

> 蒙恬斥逐匈奴，收河南地为四十四县。筑长城，因地形，用制险塞。起临洮至辽东，延袤万馀里。于是渡河，据阳山，逶迤而北。暴师于外十馀年。蒙恬常居上郡统治之，威振匈奴。

### 始皇帝三十四年（戊子，前二一三年）

> 谪治狱吏不直及覆狱故、失者，筑长城及处南越地。

> 丞相李斯上书曰：“异时诸侯并争，厚招游学。今天下已定，法令出一，百姓当家则力农工，士则学习法令。今诸生不师今而学古，以非当世，惑乱黔首，相与非法教。人闻令下，则各以其学议之，入则心非，出则巷议，夸主以为名，异趣以为高，率群下以造谤。如此弗禁，则主势降乎上，党与成乎下。禁之便！臣请史官非秦记皆烧之；非博士官所职，天下有藏《诗》、《书》、百家语者，皆诣守、尉杂烧之。有敢偶语《诗》、《书》，弃市；以古非今者族；吏见知不举，与同罪。令下三十日，不烧，黔为城旦。所不去者，医药、卜筮、种树之书。若欲有学法令，以吏为师。”制曰：“可。”

> 魏人陈馀谓孔鲋曰：“秦将灭先王之籍，而子为书籍之主，其危哉！”子鱼曰：“吾为无用之学，知吾者惟友。秦非吾友，吾何危哉！吾将藏之以待其求；求至，无患矣。”

### 始皇帝三十五年（己丑，前二一二年）

> 使蒙恬除直道，道九原，抵云阳，堑山堙谷千八百里，数年不就。

> 始皇以为咸阳人多，先王之宫廷小，乃营作朝宫渭南上林苑中，先作前殿阿房，东西五百步，南北五十丈，上可以坐万人，下可以建五丈旗，周驰为阁道，自殿下直抵南山，表南山之颠以为阙。为衤复道，自阿房渡渭，属之咸阳，以象天极阁道、绝汉抵营室也。隐宫、徒刑者七十馀万人，乃分作阿房宫或作骊山。发北山石椁，写蜀、荆地材，皆至；关中计宫三百，关外四百馀。于是立石东海上朐界中，以为秦东门。因徙三万家骊邑，五万家云阳，皆复不事十岁。

> 卢生说始皇曰：“方中：人主时为微行以辟恶鬼。恶鬼辟，真人至。愿上所居宫毋令人知，然后不死之药殆可得也。”始皇曰：“吾慕真人。”自谓“真人”，不称“朕”。乃令咸阳之旁二百里内宫观二百七十，衤复道、甬道相连，帷帐、钟鼓、美人充之，各案署不移徙。行所幸，有言其处者，罪死。始皇幸梁山宫，从山上见丞相车骑众，弗善也。中人或告丞相，丞相后损车骑。始皇怒曰：“此中人泄吾语！”案问，莫服，捕时在旁者，尽杀之。自是后，莫知行之所在。群臣受决事者，悉于咸阳宫。

> 侯生、卢生相与讥议始皇，因亡去。始皇闻之，大怒曰：“卢生等，吾尊赐之甚厚，今乃诽谤我！诸生在咸阳者，吾使人廉问，或为妖言以乱黔首。”于是御史悉案问诸生。诸生传相告引，乃自除犯禁者四百六十馀人，皆坑之咸阳，使天下知之，以惩后；益发谪徙边。始皇长子扶苏谏曰：“诸生皆诵法孔子。今上皆重法绳之，臣恐天下不安。”始皇怒，使扶苏北监蒙恬军于上郡。

### 始皇帝三十六年（庚寅，前二一一年）

> 有陨石于东郡。或刻其石曰：“始皇死而地分。”始后使御史逐问，莫服；尽取石旁居人诛之，燔其石。

> 迁河北榆中三万家；赐爵一级。

### 始皇帝三十七年（辛卯，前二一零年）

> 冬，十月，癸丑，始皇出游；左丞相斯从，右丞相去疾守。始皇二十馀子，少子胡亥最爱，请从；上许之。

> 十一月，行至云梦，望祀虞舜于九疑山。浮江下，观藉柯，渡海渚，过丹杨，至钱唐，临浙江。水波恶，乃西百二十里，从峡中渡。上会稽，祭大禹，望于南海；立石颂德。还，过吴，从江乘渡。并海上，北至琅邪、罘。见巨鱼，射杀之。遂并海西，至平原津而病。

> 始皇恶言死，群臣莫敢言死事。病益甚，乃令中军府令行符玺事赵高为书赐扶苏曰：“与丧，会咸阳而葬。”书已封，在赵高所，未付使者。秋，七月，丙寅，始皇崩于沙丘平台。丞相斯为上崩在外，恐诸公子及天下有变，乃秘之不发丧，棺载辒凉车中，故幸宦者骖乘。所至，上食、百官奏事如故，宦者辄从车中可其奏事。独胡亥、赵高及幸宦者五六人知之。

> 初，始皇尊宠蒙氏，信任之。蒙恬任在外将，蒙毅常居中参谋议，名为忠信，故虽诸将相莫敢与之争。赵高者，生而隐宫，始皇闻其强力，通于狱法，举以为中车府令，使教胡亥决狱，胡亥幸之。赵高有罪，始皇使蒙毅治之；毅当高法应死。始皇以高敏于事，赦之，复其官。赵高既雅得幸于胡亥，又怨蒙氏，乃说胡亥，请诈以始皇命诛扶苏而立胡亥为太子。胡亥然其计。赵高曰：“不与丞相谋，恐事不能成。”乃见丞相斯曰：“上赐长子书及符玺，皆在胡亥所。定太子，在君侯与高之口耳。事将何如？”斯曰：“安得亡国之言！此非人臣所当议也！”高曰：“君侯材能、谋虑、功高、无怨、长子信之，此五者皆孰与蒙恬？”斯曰：“不及也。”高曰：“然则长子即位，必用蒙恬为丞相，君侯终不怀通侯之印归乡里明矣！胡亥慈仁笃厚，可以为嗣。愿君审计而定之！”丞相斯以为然，乃相与谋，诈为受始皇诏，立胡亥为太子。更为书赐扶苏，数以不能辟地立功，士卒多耗，反数上书，直言诽谤，日夜怨望不得罢归为太子，将军恬不矫正，知其谋，皆赐死，以兵属裨将王离。

> 扶苏发书，泣，入内舍，欲自杀。蒙恬曰：“陛下居外，未立太子；使臣将三十万众守边，公子为监，此天下重任也。今一使者来，即自杀，安知其非诈！复请而后死，未暮也。”使者数趣之。扶苏谓蒙恬曰：“父赐子死，尚安复请！”即自杀。蒙恬不肯死，使者以属吏，系诸阳周。更置李斯舍人为护军，还报。胡亥已闻扶苏死，即欲释蒙恬。会蒙毅为始皇出祷山川，还至。赵高言于胡亥曰：“先帝欲举贤立太子久矣，而毅谏以为不可，不若诛之！”乃系诸代。遂从井陉抵九原。会暑，辒车臭，乃诏从官令车载一石鲍鱼以乱之。从直道至咸阳，发丧。太子胡亥袭位。

> 九月，葬始皇于骊山，下锢三泉；奇器珍怪，徙藏满之。令匠作机弩，有穿近者辄射之。以水银为百川、江河、大海，机相灌输。上具天文，下具地理。后宫无子者，皆令从死。葬既已下，或言工匠为机藏，皆知之，藏重即泄。大事尽，闭之墓中。

> 二世欲诛蒙恬兄弟。二世兄子子婴谏曰：“赵王迁杀李牧而用颜聚，齐王建杀其故世忠臣而用后胜，卒皆亡国。蒙氏，秦之大臣谋士也，而陛下欲一旦弃去之。诛杀忠臣而立无节行之人，是内使群臣不相信，而外使斗士之意离也。”二世弗听，遂杀蒙毅及内史恬。恬曰：“自吾先人及至子孙，积功信于秦三世矣。今臣将兵三十馀万，身虽囚系，其势足以倍畔。然自知必死而守义者，不敢辱先人之教，以不忘先帝也。”乃吞药自杀。

> 扬子《法言》曰：或问：“蒙恬忠而被诛，忠奚可为也？”曰：“壍山，堙谷，起临洮，击辽水，力不足而尸有馀，忠不足相也。”

> 臣光曰：秦始皇方毒天下而蒙恬为之使，恬不仁不知矣。然恬明于为人臣之义，虽无罪见诛，能守死不贰，斯亦足称也。

## 秦二世（二世皇帝）

> 胡亥，在位三年,前210年―前207年，秦始皇子


### 二世皇帝元年（壬辰，前二零九年）

> 冬，十月，戊寅，大赦。

> 春，二世东行郡县，李斯从；到碣石，并海，南至会稽；而尽刻始皇所立刻石，旁著大臣从者名，以章先帝成功盛德而还。

> 夏，四月，二世至咸阳，谓赵高曰：“夫人生居世间也，譬犹骋六骥过决隙也。吾既已临天下矣，欲悉耳目之所好，穷心志之所乐，以终吾年寿，可乎？”高曰：“此贤主之所能行，而昏乱主之所禁也。虽然，有所未可。臣请言之：夫沙丘之谋，诸公子及大臣皆疑焉；而诸公子尽帝兄，大臣又先帝之所置也。今陛下初立，此其属意怏怏皆不服，恐为变。臣战战栗栗，唯恐不终，陛下安得为此乐乎！”二世曰：“为之奈何？”赵高曰：“陛下严法而刻刑，令有罪者相坐，诛灭大臣及宗室；然后收举遗民，贫者富之，贱者贵之。尽除去先帝之故臣，更置陛下之所亲信者，此则阴德归陛下，害除而奸谋塞，群臣莫不被润泽，蒙厚德，陛下则高枕肆志宠乐矣。计莫出于此。”二世然之。乃更为法律，务益刻深，大臣、诸公子有罪，辄下高令鞠治之。于是公子十二人僇死咸阳市，十公主矺死于杜，财物入于县官，相连逮者不可胜数。

> 公子将闾昆弟三人囚于内宫，议其罪独后。二世使使令将闾曰：“公子不臣，罪当死！吏致法焉。”将闾曰：“阙廷之礼，吾未尝敢不从宾赞也，廊庙之位，吾未尝敢失节也，受命应对，吾未尝敢失辞也，何谓不臣？愿闻罪而死！”使者曰：“臣不得与谋，奉书从事。”将闾乃仰天大呼“天”者三，曰：“吾无罪！”昆弟三人皆流涕，拔剑自杀。宗室振恐。公子高欲奔，恐收族，乃上书曰：“先帝无恙时，臣入则赐食，出则乘舆，御府之衣，臣得赐之，中厩之宝马，臣得赐之。臣当从死而不能，为人子不孝，为人臣不忠。不孝不忠者，无名以立于世，臣请从死，愿葬骊山之足。唯上幸哀怜之！”书上，二世大说，召赵高而示之，曰：“此可谓急乎？”赵高曰：“人臣当忧死而不暇，何变之得谋！”二世可其书，赐钱十万以葬。

> 复作阿房宫。尽征材士五万人为屯卫咸阳，令教射。狗马禽兽当食者多，度不足，下调郡县，转输菽粟、刍稿。皆令自赍粮食；咸阳三百里内不得食其谷。

> 秋，七月，阳城人陈胜、阳夏人吴广起兵于蕲。是时，发闾左戍渔阳，九百人屯大泽乡，陈胜、吴广皆为屯长。会天大雨，道不通，度已失期。失期，法皆斩。陈胜、吴广因天下之愁怨，乃杀将尉，召令徒属曰；“公等皆失期当斩，假令毋斩，而戍死者固什六七。且壮士不死则已，死则举大名耳！王侯将相宁有种乎！”众皆从之。乃诈称公子扶苏、项燕，为坛而盟，称大楚；陈胜自立为将军，吴广为都尉。攻大泽乡，拔之。收而攻蕲，蕲下。乃令符离人葛婴将兵徇蕲以东，攻铚、酂、苦、柘、谯，皆下之。行收兵，比至陈，车六七百乘，骑千馀，卒数万人。攻陈，陈守、尉皆不在，独守丞与战谯门中，不胜；守丞死，陈胜乃入据陈。

> 初，大梁人张耳、陈馀相与为刎颈交。秦灭魏，闻二人魏之名士，重赏购求之。张耳、陈馀乃变名姓，俱之陈，为里监门以自食。里吏尝以过笞陈馀，陈馀欲起，张耳蹑之，使受笞。吏去，张耳乃引陈馀之桑下，数之曰：“始吾与公言何如？今见小辱而欲死一吏乎！”陈馀谢之。陈涉既入陈，张耳、陈馀诣门上谒。陈涉素闻其贤，大喜。陈中豪杰父老请立涉为楚王，涉以问张耳、陈馀。耳、馀对曰：“秦为无道，灭人社稷，暴虐百姓。将军出万死之计，为天下除残也。今始至陈而王之，示天下私。愿将军毋王，急引兵而西。遣人立六国后，自为树党，为秦益敌。敌多则力分，与众则兵强。如此，则野无交兵，县无守城，诛暴秦，据咸阳，以令诸侯。诸侯亡而得立，以德服之，如此则帝业成矣。今独王陈，恐天下懈也。”陈涉不听，遂自立为王，号“张楚”。

> 当是时，诸郡县苦秦法，争杀长吏以应涉。谒者使从东方来，以反者闻。二世怒，下之吏。后使者至，上问之，对曰：“群盗鼠窃狗偷，郡守、尉方逐捕，今尽得，不足忧也。”上悦。

> 陈王以吴叔为假王，监诸将以西击荥阳。

> 张耳、陈馀复说陈王，请奇兵北略赵地。于是陈王以故所善陈人武臣为将军，邵骚为护军，以张耳、陈馀为左、右校尉，予卒三千人，徇赵。

> 陈王又令汝阴人邓宗徇九江郡。当此时，楚兵数千人为聚者不可胜数。

> 葛婴至东城，立襄强为楚王。闻陈王已立，因杀襄强还报。陈王诛杀葛婴。

> 陈王令魏人周市北徇魏地。以上蔡人房君蔡赐为上柱国。

> 陈王闻周文，陈之贤人也，习兵，乃与之将军印，使西击秦。

> 武臣等从白马渡河，至诸县，说其豪杰，豪杰皆应之。乃行收兵，得数万人。号武臣为武信君。下赵十馀城。馀皆城守。乃引兵东北击范阳。范阳蒯彻说武信君曰：“足下必将战胜而后略地，攻得然后下城，臣窃以为过矣。诚听臣之计，可不攻而降城，不战而略地，传檄而千里定，可乎？”武信君曰：“何谓也？”彻曰：“范阳令徐公，畏死而贪，欲先天下降。君若以为秦所置吏，诛杀如前十城，则边地之城皆为金城、汤池，不可攻也。君若赍臣侯印以授范阳令，使乘朱轮华毂，驱驰燕、赵之郊，即燕、赵城可毋战而降矣。”武信君曰：“善！”以车百乘、骑二百、侯印迎徐公。燕、赵闻之，不战以城下者三十馀城。

> 陈王既遣周章，以秦政之乱，有轻秦之意，不复设备。博士孔鲋谏曰：“臣闻兵法：‘不恃敌之不我攻，恃吾不可攻。’今王恃敌而不自恃，若跌而不振，悔之无及也。”陈王曰：“寡人之军，先生无累焉。”

> 周文行收兵至关，车千乘，卒数十万至戏，军焉。二世乃大惊，与群臣谋曰：“奈何？”少府章邯曰：“盗已至，众强，今发近县，不及矣。骊山徒多，请赦之，授兵以击之。”二世乃大赦天下，使章邯免骊山徒、人奴产子，悉发以击楚军，大败之。周文走。

> 张耳、陈馀至邯郸，闻周章却，又闻诸将为陈王徇地还者多以谗毁得罪诛，乃说武信君令自王。八月，武信君自立为赵王，以陈馀为大将军，张耳为右丞相，邵骚为左丞相；使人报陈王。陈王大怒，欲尽族武信君等家而发兵击赵。相国房君谏曰：“秦未亡而诛武信君等家，此生一秦也；不如因而贺之，使急引兵西击秦。”陈王然之，从其计，徙系武信君等家宫中，封张耳子敖为成都君，使使者贺赵，令趣发兵西入关。张耳、陈馀说赵王曰：“王王赵，非楚意，特以计贺王。楚已灭秦，必加兵于赵。愿王毋西兵，北徇燕、代，南收河内以自广。赵南据大河，北有燕、代，楚虽胜秦，必不敢制赵；不胜秦，必重赵。赵乘秦、楚之敝，可以得志于天下。”赵王以为然，因不西兵，而使韩广略燕，李良略常山，张黡略上党。

> 九月，沛人刘邦起兵于沛，下相人项梁起兵于吴，狄人田儋起兵于齐。

> 刘邦，字季，为人隆准、龙颜，左股有七十二黑子。爱人喜施，意豁如也。常有大度，不事家人生产作业。初为泗上亭长，单父人吕公，好相人，见季状貌，奇之，以女妻之。

> 既而季以亭长为县送徒骊山，徒多道亡。自度比至皆亡之，到丰西泽中亭，止饮，夜，乃解纵所送徒曰：“公等皆去，吾亦从此逝矣！”徒中壮士愿从者十馀人。

> 刘季被酒，夜径泽中，有大蛇当径，季拔剑斩蛇。有老妪哭曰：“吾子，白帝子也，化为蛇，当道。今赤帝子杀之！”因忽不见。刘季亡匿于芒、砀山泽岩石之间，数有奇怪；沛中子弟闻之，多欲附者。

> 及陈涉起，沛令欲以沛应之。掾、主吏萧何、曹参曰：“君为秦吏，今欲背之，率沛子弟，恐不听。愿君召诸亡在外者，可得数百人，因劫众，众不敢不听。”乃令樊哙召刘季。刘季之众已数十百人矣。沛令后悔，恐其有变，乃闭城城守，欲诛萧、曹。萧、曹恐，逾城保刘季。刘季乃书帛射城上，遗沛父老，为陈利害。父老乃率子弟共杀沛令，开门迎刘季，立以为沛公。萧、曹等为收沛子弟，得二三千人，以应诸侯。

> 项梁者，楚将项燕子也，尝杀人，与兄子籍避仇吴中。吴中贤士大夫皆出其下。籍少时学书，不成，去；学剑，又不成。项梁怒之。籍曰：“书，足以记名姓而已！剑，一人敌，不足学。学万人敌！”于是项梁乃教籍兵法，籍大喜；略知其意，又不肯竟学。籍长八尺馀，力能扛鼎，才器过人。会稽守殷通闻陈涉起，欲发兵以应涉，使项梁及桓楚将。是时，桓楚亡在泽中。梁曰：“桓楚亡，人莫知其处，独籍知之耳。”梁乃出诫籍持剑居外，复入，与守坐，曰：“请召籍，使受命召桓楚。”守曰：“诺。”梁召籍入。须臾，梁眴籍曰“可行矣！”于是籍遂拔剑斩守头。项梁持守头，佩其印绶。门下大惊，扰乱。籍所击杀数十百人，一府中皆慑伏，莫敢起。梁乃召故所知豪吏，谕以所为起大事，遂举吴中兵，使人收下县，得精兵八千人。梁为会稽守，籍为裨将，徇下县。籍是时年二十四。

> 田儋者，故齐王族也。儋从弟荣，荣弟横，皆豪健，宗强，能得人。周市徇地至狄，狄城守。田儋详为缚其奴，从少年之廷，欲谒杀奴，见狄令，因击杀令，而召豪吏子弟曰：“诸侯皆反秦自立。齐，古之建国也；儋，田氏，当王！”遂自立为齐王，发兵以击周市。周市军还去。田儋率兵东略定齐地。韩广将兵北徇燕，燕地豪杰欲共立广为燕王。广曰：“广母在赵，不可！”燕人曰：“赵方西忧秦，南忧楚，其力不能禁我。且以楚之强，不敢害赵王将相之家，赵独安敢害将军家乎！”韩广乃自立为燕王。居数月，赵奉燕王母家属归之。

> 赵王与张耳、陈馀北略地燕界，赵王间出，为燕军所得，燕囚之，欲求割地；使者往请，燕辄杀之。有厮养卒走燕壁，见燕将曰：“君知张耳、陈馀何欲？”曰：“欲得其王耳。”赵养卒笑曰：“君未知此两人所欲也。夫武臣、张耳、陈馀，杖马棰下赵数十城，此亦各欲南面而王，岂欲为将相终已邪？顾其势初定，未敢参分而王，且以少长先立武臣为王，以持赵心。今赵地已服，此两人亦欲分赵而王，时未可耳。今君乃囚赵王，此两人名为求赵王，实欲燕杀之，此两人分赵自立。夫以一赵尚易燕，况以两贤王左提右挈而责杀王之罪？灭燕易矣！”燕将乃归赵王，养卒为御而归。

> 周市自狄还，至魏地，欲立故魏公子宁陵君咎为王。咎在陈，不得之魏。魏地已定，诸侯皆欲立周市为魏王。市曰：“天下昏乱，忠臣乃见。今天下共畔秦，其义必立魏王后乃可。”诸侯固请立市，市终辞不受；迎魏咎于陈，五反，陈王乃遣之，立咎为魏王，市为魏相。

> 是岁，二世废卫君角为庶人，卫绝祀。

### 二世皇帝二年（癸巳，前二零八年）

> 冬，十月，泗川监平将兵围沛公于丰，沛公出与战，破之，令雍齿守丰。十一月，沛公引兵之薛。泗川守壮兵败于薛，走至戚，沛公左司马得杀之。

> 周章出关，止屯曹阳，二月馀，章邯追败之。复走渑池，十馀日，章邯击，大破之。周文自刎，军遂不战。

> 吴叔围荥阳，李由为三川守，守荥阳，叔弗能下。楚将军田臧等相与谋曰：“周章军已破矣，秦兵旦暮至。我围荥阳城弗能下，秦兵至，必大败，不如少遗兵守荥阳，悉精兵迎秦军。今假王骄，不知兵权，不足与计事，恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。

> 田臧乃使诸将李归等守荥阳，自以精兵西迎秦军于敖仓，与战。田臧死，军破。章邯进兵击李归等荥阳下，破之，李归等死。阳城人邓说将兵居郯，章邯别将击破之。铚人伍逢将兵居许，章邯击破之。两军皆散，走陈，陈王诛邓说。二世数诮让李斯：“居三公位，如何令盗如此！”李斯恐惧，重爵禄，不知所出，乃阿二世意，以书对曰：“夫贤主者，必能行督责之术者也。故申子曰‘有天下而不恣睢，命之曰以天下为桎梏’者，无他焉，不能督责，而顾以其身劳于天下之民，若尧、禹然，故谓之桎梏也。夫不能修申、韩之明术，行督责之道，专以天下自适也；而徒务苦形劳神，以身徇百姓，则是黔首之役，非畜天下者也，何足贵哉！故明主能行督责之术以独断于上，则权不在臣下，然后能灭仁义之涂，绝谏说之辩，荦然行恣睢之心，而莫之敢逆。如此，群臣、百姓救过不给，何变之敢图！”二世说，于是行督责益严，税民深者为明吏，杀人众者为忠臣，刑者相半于道，而死人日成积于市，秦民益骇惧思乱。

> 赵李良已定常山，还报赵王。赵王复使良略太原。至石邑，秦兵塞井陉，未能前。秦将诈为二世书以招良。良得书未信，还之邯郸，益请兵。未至，道逢赵王姊出饮，从百馀骑，良望见，以为王，伏谒道旁。王姊醉，不知其将，使骑谢李良。李良素贵，起，惭其从官。从官有一人曰：“天下畔秦，能者先立。且赵王素出将军下，今女儿乃不为将军下车，请追杀之！”李良已得秦书，固欲反赵，未决，因此怒，遣人追杀王姊，因将其兵袭邯郸。邯郸不知，竟杀赵王、邵骚。赵人多为张耳、陈馀耳目者，以故二人独得脱。

> 陈人秦嘉、符离人朱鸡石等起兵，围东海守于郯。陈王闻之，使武平君畔为将军，监郯下军。秦嘉不受命，自立为大司马，恶属武平君，告军吏曰：“武平君年少，不知兵事，勿听！”因矫以王命杀武平君畔。

> 二世益遣长史司马欣、董翳佐章邯击盗。章邯已破伍逢，击陈柱国房君，杀之。又进击陈西张贺军。陈王出监战。张贺死。

> 腊月，陈王之汝阴，还，至下城父，其御庄贾杀陈王以降。初，陈涉既为王，其故人皆往依之。妻之父亦往焉，陈王以众宾待之，长揖不拜。妻之父怒曰：“怙乱僭号，而傲长者，不能久矣！”不辞而去。陈王跪谢，遂不为顾。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸故人皆自引去，由是无亲陈王者。陈王以朱防为中正，胡武为司过，主司群臣。诸将徇地至，令之不是，辄系而罪之。以苛察为忠，其所不善者，弗下吏，辄自治之。诸将以其故不亲附，此其所以败也。

> 陈王故涓人将军吕臣为苍头军，起新阳，攻陈，下之，杀庄贾，复以陈为楚。葬陈王于砀，谥曰隐王。

> 初，陈王令铚人宋留将兵定南阳，入武关。留已徇南阳，闻陈王死，南阳复为秦，宋留以军降，二世车裂留以徇。

> 魏周市将兵略地丰、沛，使人招雍齿。雍齿雅不欲属沛公，即以丰降魏。沛公攻之，不克。

> 赵张耳、陈馀收其散兵，得数万人，击李良。良败，走归章邯。

> 客有说耳、馀曰：“两君羁旅，而欲附赵，难可独立。立赵后，辅以谊，可就功。”乃求得赵歇。春，正月，耳、馀立歇为赵王，居信都。

> 东阳宁君、秦嘉闻陈王军败，乃立景驹为楚王，引兵之方与，欲击秦军定陶下；使公孙庆使齐，欲与之并力俱进。齐王曰：“陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋杀公孙庆。

> 秦左、右校复攻陈，下之。吕将军走，徼兵复聚，与番盗黥布相遇，攻击秦左、右校，破之青波，复以陈为楚。

> 黥布者，六人也，姓英氏，坐法黥，以刑徒论输骊山。骊山之徒数十万人，布皆与其徒长豪杰交通，乃率其曹耦，亡之江中为群盗。番阳令吴芮，甚得江湖间心，号曰番君。布往见之，其众已数千人。番君乃以女妻之，使将其兵击秦。

> 楚王景驹在留，沛公往从之。张良亦聚少年百馀人，欲往从景驹，道遇沛公，遂属焉。沛公拜良为厩将。良数以太公兵法说沛公，沛公善之，常用其策。良为他人言，皆不省。良曰：“沛公殆天授！”故遂从不去。沛公与良俱见景驹，欲请兵以攻丰。时章邯司马尸二将兵北定楚地，屠相，至砀。东阳宁君、沛公引兵西，战萧西，不利，还，收兵聚留。二月，攻砀，三日，拔之。收砀兵得六千人，与故合九千人。三月，攻下邑，拔之。还击丰，不下。

> 广陵人召平为陈王徇广陵，未下。闻陈王败走，章邯且至，乃渡江，矫陈王令，拜项梁为楚上柱国，曰：“江东已定，急引兵西击秦！”梁乃以八千人渡江而西。闻陈婴已下东阳，使使欲与连和俱西。陈婴者，故东阳令史，居县中，素信谨，称为长者。东阳少年杀其令，相聚得二万人，欲立婴为王。婴母谓婴曰：“自我为汝家妇，未尝闻汝先世之有贵者。今暴得大名，不祥；不如有所属。事成，犹得封侯；事败，易以亡，非世所指名也。”婴乃不敢为王，谓其军吏曰：“项氏世世将家，有名于楚，今欲举大事，将非其人不可。我倚名族，亡秦必矣！”其众从之，乃以兵属梁。

> 英布既破秦军，引兵而东；闻项梁西渡淮，布与蒲将军皆以其兵属焉。项梁众凡六七万人，军下邳。

> 景驹、秦嘉军彭城东，欲以距梁。梁谓军吏曰：“陈王先首事，战不利，未闻所在。今秦嘉倍陈王而立景驹，逆无道！”乃进兵击秦嘉，秦嘉军败走。追之，至胡陵，嘉还战。一日，嘉死，军降；景驹走死梁地。

> 梁已并秦嘉军，军胡陵，将引军而西。章邯军至栗，项梁使别将朱鸡石、馀樊君与战。馀樊君死，朱鸡石军败，亡走胡陵。梁乃引兵入薛，诛朱鸡石。

> 沛公从骑百馀往见梁，梁与沛公卒五千人，五大夫将十人。沛公还，引兵攻丰，拔之。雍齿奔魏。

> 项梁使项羽别攻襄城，襄城坚守不下；已拔，皆坑之，还报。

> 梁闻陈王定死，召诸别将会薛计事，沛公亦往焉。居鄛人范增，年七十，素居家，好奇计，往说项梁曰：“陈胜败，固当。夫秦灭六国，楚最无罪。自怀王入秦不反，楚人怜之至今。故楚南公曰：‘楚虽三户，亡秦必楚。’今陈胜首事，不立楚后而自立，其势不长。今君起江东，楚蜂起之将皆争附君者，以君世世楚将，为能复立楚之后也。”于是项梁然其言，乃求得楚怀王孙心于民间，为人牧羊。夏，六月，立以为楚怀王，从民望也。陈婴为上柱国，封五县，与怀王都盱眙。项梁自号为武信君。

> 张良说项梁曰：“君已立楚后，而韩诸公子横阳君成最贤，可立为王，益树党。”项梁使良求韩成，立以为韩王，以良为司徒，与韩王将千馀人西略韩地，得数城，秦辄复取之；往来为游兵颍川。

> 章邯已破陈王，乃进兵击魏王于临济。魏王使周市出，请救于齐、楚。齐王儋及楚将项它皆将兵随市救魏。章邯夜衔枚击，大破齐、楚军于临济下，杀齐王及周市。魏王咎为其民约降，约定，自烧杀。其弟豹亡走楚，楚怀王予魏豹数千人，复徇魏地。齐田荣收其兄儋馀兵，东走东阿，章邯追围之。齐人闻齐王儋死，乃立故齐王建之弟假为王，田角为相，角弟间为将，以距诸侯。

> 秋，七月，大霖雨。武信君引兵攻亢父，闻田荣之急，乃引兵击破章邯军东阿下，章邯走而西。田荣引兵东归齐。武信君独追北，使项羽、沛公别攻城阳，屠之。楚军军濮阳东，复与章邯战，又破之。章邯复振，守濮阳，环水。沛公、项羽去，攻定陶。

> 八月，田荣击逐齐王假，假亡走楚，田角亡走赵。田间前救赵，因留不敢归。田荣乃立儋子市为齐王，荣相之，田横为将，平齐地。章邯兵益盛，项梁数使使告齐、赵发兵共击章邯。田荣曰：“楚杀田假，赵杀角、间，乃出兵。”楚、赵不许。田荣怒，终不肯出兵。郎中令赵高恃恩专恣，以私怨诛杀人众多，恐大臣入朝奏事言之，乃说二世曰：“天子之所以贵者，但以闻声，群臣莫得见其面故也。且陛下富于春秋，未必尽通诸事。今坐朝廷，谴举有不当者，则见短于大臣，非所以示神明于天下也。陛下不如深拱禁中，与臣及侍中习法者待事，事来有以揆之。如此，则大臣不敢奏疑事，天下称圣主矣。”二世用其计，乃不坐朝廷见大臣，常居禁中。赵高侍中用事，事皆决于赵高。

> 高闻李斯以为言，乃见丞相曰：“关东群盗多，今上急，益发繇，治阿房宫，聚狗马无用之物。臣欲谏，为位贱，此真君侯之事。君何不谏？”李斯曰：“固也，吾欲言之久矣。今时上不坐朝廷，常居深宫。吾所言者，不可传也。欲见，无闲。”赵高曰：“君诚能谏，请为君侯上闲，语君。”于是赵高待二世方燕乐，妇女居前，使人告丞相：“上方闲，可奏事。”丞相至宫门上谒。如此者三。二世怒曰：“吾常多闲日，丞相不来；吾方燕私，丞相辄来请事！丞相岂少我哉，且固我哉？”赵高因曰：“夫沙丘之谋，丞相与焉。今陛下已立为帝，而丞贵不益，此其意亦望裂地而王矣。且陛下不问臣，臣不敢言。丞相长男李由为三川守，楚盗陈胜等皆丞相傍县之子，以故楚盗公行，过三川城，守不肯击。高闻其文书相往来，未得其审，故未敢以闻。且丞相居外，权重于陛下。”二世以为然，欲案丞相，恐其不审，乃先使人按验三川守与盗通状。

> 李斯闻之，因上书言赵高之短曰：“高擅利擅害，与陛下无异。昔田常相齐简公，窃其恩威，下得百姓，上得群臣，卒弑齐简公而取齐国，此天下所明知也。今高有邪佚之志，危反之行，私家之富，若田氏之于齐矣，而又贪欲无厌，求利不止，列势次主，其欲无穷，劫陛下之威信，其志若韩为韩安相也。陛下不图，臣恐其必为变也。”二世曰：“何哉！夫高，故宦人也，然不为安肆志，不以危易心，洁行修善，自使至此，以忠得进，以信守位，朕实贤之。而君疑之，何也？且朕非属赵君，当谁任哉！且赵君为人，精廉强力，下知人情，上能适朕，君其勿疑！”二世雅爱信高，恐李斯杀之，乃私告赵高。高曰：“丞相所患者独高，高已死，丞相即欲为田常所为。”

> 是时，盗贼益多，而关中卒发东击盗者无已。右丞相冯去疾、左丞相李斯、将军冯劫进谏曰：“关东群盗并起，秦发兵追击，所杀亡甚众，然犹不止。盗多，皆以戍、漕、转、作事苦，税赋大也。请且止阿房宫作者，减省四边戍、转。”二世曰：“凡所为贵有天下者，得肆意极欲，主重明法，下不敢为非，以制御海内矣。夫虞、夏之主，贵为天子，亲处穷苦之实以徇百姓，尚何于法！且先帝起诸侯，兼天下，天下已定，外攘四夷以安边境，作宫室以章得意，而君观先帝功业有绪。今朕即位，二年之间，群盗并起，君不能禁，又欲罢先帝之所为，是上无以报先帝，次不为朕尽忠力，何以在位！”下去疾、斯、劫吏，案责他罪。去疾、劫自杀，独李斯就狱。二世以属赵高治之，责斯与子由谋反状，皆收捕宗族、宾客。赵高治斯，榜掠千馀，不胜痛，自诬服。

> 斯所以不死者，自负其辩，有功，实无反心，欲上书自陈，幸二世寤而赦之。乃从狱中上书曰：“臣为丞相治民，三十馀年矣。逮秦地之狭隘，不过千里，兵数十万。臣尽薄材，阴行谋臣，资之金玉，使游说诸侯；阴修甲兵，饬政教，官斗士，尊功臣；故终以胁韩，弱魏，破燕、赵，夷齐、楚，卒兼六国，虏其王，立秦为天子。又北逐胡、貉，南定北越，以见秦之强。更克画，平斗斛、度量，文章布之天下，以树秦之名。此皆臣之罪也，臣当死久矣！上幸尽其能力，乃得至今。愿陛下察之！”书上，赵高使吏弃去不奏，曰：“囚安得上书！”

> 赵高使其客十馀辈诈为御史、谒者、侍中，更往覆讯斯，斯更以其实对，辄使人复榜之。后二世使人验斯，斯以为如前，终不更言。辞服，奏当上。二世喜曰：“微赵君，几为丞相所卖！”及二世所使案三川守由者至，则楚兵已击杀之。使者来，会职责相下吏，高皆妄为反辞以相傅会，遂具斯五刑，论腰斩咸阳市。斯出狱，与其中子俱执。顾谓其中子曰：“吾欲与若复牵黄犬，俱出上蔡东门逐狡兔，岂可得乎！”遂父子相哭，而夷三族。二世乃以赵高为丞相，事无大小皆决焉。

> 项梁已破章邯于东阿，引兵西，北至定陶，再破秦军。项羽、沛公又与秦军战于雍丘，大破之，斩李由。项梁益轻秦，有骄色。宋义谏曰：“战胜而将骄卒惰者，败。今卒少惰矣，秦兵日益，臣为君畏之。”项梁弗听。馀乃使宋义使于齐，道遇齐使者高陵君显，曰：“公将见武信君乎？”曰：“然。”曰：“臣论武信君军必败。公徐行即免死，疾行则及祸。”二世悉起兵益章邯击楚军，大破之定陶，项梁死。

> 时连雨，自七月至九月。项羽、沛公攻外黄未下，去，攻陈留。闻武信君死，士卒恐，乃与将军吕臣引兵而东，徙怀王自盱眙都彭城。吕臣军彭城东，项羽军彭城西，沛公军砀。

> 魏豹下魏二十馀城，楚怀王立豹为魏王。

> 后九月，楚怀王并吕臣、项羽军，自将之；以沛公为砀郡长，封武安侯，将砀郡兵；封项羽为长安侯，号为鲁公；吕臣为司徒，其父吕青为令尹。

> 章邯已破项梁，以为楚地兵不足忧，乃渡河，北击赵，大破之。引兵至邯郸，皆徙其民河内，夷其城郭。张耳与赵王歇走入巨鹿城，王离围之。陈馀北收常山兵，得数万人，军巨鹿北。章邯军巨鹿南棘原。赵数请救于楚。

> 高陵君显在楚，见楚王曰：“宋义论武信君之军必败，居数日，军果败。兵未战而先见败征，此可谓知兵矣。”王召宋义与计事而大说之，因置以为上将军。项羽为次将，范增为末将，以救赵。诸别将皆属宋义，号为“卿子冠军”。

> 初，楚怀王与诸将约：“先入定关中者王之。”当是时，秦兵强，常乘胜逐北，诸将莫利先入关。独项羽怨秦之杀项梁，奋势愿与沛公西入关。怀王诸老将皆曰：“项羽为人，慓悍猾贼，尝攻襄城，襄城无遗类，皆坑之，诸所过无不残灭。且楚数进取，前陈王、项梁皆败，不如更遣长者，扶义而西，告谕秦父兄。秦父兄苦其主久矣，今诚得长者往，无侵暴，宜可下。项羽不可遣，独沛公素宽大长者，可遣。”怀王乃不许项羽，而遣沛公西略地，收陈王、项梁散卒以伐秦。

> 沛公道砀，至阳城与杠里，攻秦壁，破其二军。

### 二世皇帝三年（甲午，前二零七年）

> 十二月，沛公引兵至栗，遇刚武侯，夺其军四千馀人，并之；与魏将皇欣、武满军合攻秦军，破之。

> 章邯筑甬道属河，饷王离。王离兵食多，急攻巨鹿。巨鹿城中食尽、兵少，张耳数使人召前陈馀。陈馀度兵少，不敌秦，不敢前。数月，张耳大怒，怨陈馀，使张黡、陈泽往让陈馀曰：“始吾与公为刎颈交，今王与耳旦暮且死，而公拥兵数万，不肯相救，安在其相为死！苟必信，胡不赴秦军俱死，且有十一二相全。”陈馀曰：“吾度前终不能救赵，徒尽亡军。且馀所以不俱死，欲为赵王、张君报秦。今必俱死，如以肉委饿虎，何益！”张黡、陈泽要以俱死，乃使黡、泽将五千人先尝秦军，至，皆没。当是时，齐师、燕师皆来救赵，张敖亦北收代兵，得万馀人，来，皆壁馀旁，未敢击秦。

> 项羽已杀卿子冠军，威震楚国，乃遣当阳君、薄将军将卒二万渡河救巨鹿。战少利，绝章邯甬道，王离军乏食。陈馀复请兵。项羽乃悉引兵渡河，皆沈船，破釜、甑，烧庐舍，持三日粮，以示士卒必死，无一还心。于是至则围王离，与秦军遇，九战，大破之，章邯引兵却。诸侯兵乃敢进击秦军，遂杀苏角，虏王离；涉间不降，自烧杀。当是时，楚兵冠诸侯军。救巨鹿者十馀壁，莫敢纵兵。及楚击秦，诸侯将皆从壁上观。楚战士无不一当十，呼声动天地，诸侯军无不人人惴恐。于是已破秦军，项羽召见诸侯将。诸侯将入辕门，无不膝行而前，莫敢仰视。项羽由是始为诸侯上将军。诸侯皆属焉。

> 于是赵王歇及张耳乃得出巨鹿城谢诸侯。张耳与陈馀相见，责让陈馀以不肯救赵；及问张黡、陈泽所在，疑陈馀杀之，数以问馀。馀怒曰：“不意君之望臣深也！岂以臣为重去将印哉？”乃脱解印绶，推予张耳，张耳亦愕不受。陈馀起如厕。客有说张耳曰：“臣闻‘天与不取，反受其咎。’今陈将军与君印，君不受，反天不祥，急取之！”张耳乃佩其印，收其麾下。而陈馀还，亦望张耳不让，遂趋出，独与麾下所善数百人之河上泽中渔猎。赵王歇还信都。

> 春，二月，沛公北击昌邑，遇彭越，彭越以其兵从沛公。越，昌邑人，常渔巨野泽中，为群盗。陈胜、项梁之起，泽间少年相聚百馀人，往从彭越曰：“请仲为长。”越谢曰：“臣不愿也。”少年强请，乃许，与期旦日日出会，后期者斩。旦日日出，十馀人后，后者至日中。于是越谢曰：“臣老，诸君强以为长。今期而多后，不可尽诛，诛最后者一人。”令校长斩之。皆笑曰：“何至于是！请后不敢。”于是越引一人斩之，设坛祭，令徒属，徒属皆大惊，莫敢仰视。乃略地，收诸侯散卒，得千馀人，遂助沛公攻昌邑。

> 昌邑未下，沛公引兵西过高阳。高阳人郦食其，家贫落魄，为里监门，沛公麾下骑士适食其里中人，食其见，谓曰：“诸侯将过高阳者数十人，吾问其将皆握龊，好苛礼，自用，不能听大度之言。吾闻沛公慢而易人，多大略，此真吾所愿从游，莫为我先。若见沛公，谓曰：‘臣里中有郦生，六十馀，长八尺，人皆谓之狂生。生自谓“我非狂生”。’”骑士曰：“沛公不好儒，诸客冠儒冠来者，沛公辄解其冠，溲溺其中，与人言，常大骂，未可以儒生说也。”郦生曰：“第言之。”骑士从容言，如郦生所诫者。

> 沛公至高阳传舍，使人召郦生。郦生至，入谒。沛公方倨床使两女子洗足，而见郦生。郦生入，则长揖不拜，曰：“足下欲助秦攻诸侯乎？且欲率诸侯破秦也？”沛公骂曰：“竖儒！天下同苦秦久矣，故诸侯相率而攻秦，何谓助秦攻诸侯乎！”郦生曰：“必聚徒合义兵诛无道秦，不宜倨见长者！”于是沛公辍洗，起，摄衣，延郦生上坐，谢之。郦生因言六国从横时。沛公喜，赐郦生食，问曰：“计将安出？”郦生曰：“足下起纠合之众，收散乱之兵，不满万人；欲以径入强秦，此所谓探虎口者也。夫陈留，天下之冲，四通五达之郊也，今其城中又多积粟。臣善其令，请得使之令下足下。即不听，足下引兵攻之，臣为内应。”于是遣郦生行，沛公引兵随之，遂下陈留。号郦食其为广野君。郦生言其弟商。时商聚少年得四千人，来属沛公，沛公以为将，将陈留兵以从，郦生常为说客，使诸侯。

> 三月，沛公攻开封，未拔。西与秦将杨熊会战白马，又战曲遇东，大破之。杨熊走之荥阳，二世使使者斩之以徇。

> 夏，四月，沛公南攻颍川，屠之。因张良，遂略韩地。时赵别将司马卬方欲渡河入关。沛公乃北攻平阴，绝河津南，战洛阳东。军不利，南出轘辕。张良引兵从沛公。沛公令韩王成留守阳翟，与良俱南。

> 六月，与南阳守齮战犨东，破之，略南阳郡；南阳守走保城，守宛。沛公引兵过宛，西。张良谏曰：“沛公虽欲急入关，秦兵尚众，距险。今不下宛，宛从后击，强秦在前，此危道也。”于是沛公乃夜引军从他道还，偃旗帜，迟明，围宛城三匝。南阳守欲自刭，共舍人陈恢曰：“死未晚也。”乃逾城见沛公曰：“臣闻足下约先入咸阳者王之。今足下留守宛，宛郡县连城数十，其吏民自以为降必死，故皆坚守乘城。今足下尽日上攻，士死伤者必多。引兵去宛，宛必随足下后。足下前则失咸阳之约，后有强宛之患。为足下计，莫若约降，封其守；因使止守，引其甲卒与之西。诸城未下者，闻声争开门而待足下，足下通行无所累。”沛公曰：“善！”秋，七月，南阳守齮降，封为殷侯，封陈恢千户。引兵西，无不下者。至丹水，高武侯鳃、襄侯王陵降。还攻胡阳，遇番君别将梅鋗，与偕攻析、郦，皆降。所过亡得卤掠，秦民皆喜。

> 王离军既没，章邯军棘原，项羽军漳南，相持未战。秦军数却，二世使人让章邯。章邯恐，使长史欣请事。至咸阳，留司马门三日，赵高不见，有不信之心。长史欣恐，还走其军，不敢出故道。赵高果使人追之，不及。欣至军，报曰：“赵高用事于中，下无可为者。今战能胜，高必疾妒吾功，不能胜，不免于死。愿将军孰计之！”陈馀亦遗章邯书曰：“白起为秦将，南征鄢郢，北坑马服，攻城略地，不可胜计，而竟赐死。蒙恬为秦将，北逐戎人，开榆中地数千里，竟斩阳周。何者？功多，秦不能尽封，因以法诛之。今将军为秦将三岁矣，所亡失以十万数，而诸侯并起滋益多。彼赵高素谀日久，今事急，亦恐二世诛之，故欲以法诛将军以塞责，使人更代将军以脱其祸。夫将军居外久，多内郤，有功亦诛，无功亦诛。且天之亡秦，无愚智皆知之。今将军内不能直谏，外为亡国将，孤特独立而欲常存，岂不哀哉！将军何不还兵与诸侯为从，约共攻秦，分王其地，南面称孤！此孰与身伏鈇质、妻子为戮乎？”

> 章邯狐疑，阴使候始成使项羽，欲约。约未成，项羽使蒲将日夜引兵度三户，军漳南，与秦军战，再破之。项羽悉引兵击秦军汙水上，大破之。章邯使人见项羽，欲约。项羽召军吏谋曰：“粮少，欲听其约。”军吏皆曰：“善。”项羽乃与期洹水殷虚上。已盟，章邯见项羽而流涕，为言赵高。项羽乃立章邯为雍王，置楚军中，使长史欣为上将军，将秦军为前行。

> 瑕丘申阳下河南，引兵从项羽。

> 初，中丞相赵高欲专秦权，恐群臣不听，乃先设验，持鹿献于二世曰：“马也。”二世笑曰：“丞相误邪，谓鹿为马！”问左右，左右或默，或言马以阿顺赵高，或言鹿者。高因阴中诸言鹿者以法。后群臣皆畏高，莫敢言其过。高前数言“关东盗无能为也”，及项羽虏王离等，而章邯等军数败，上书请益助。自关以东，大抵尽畔秦吏，应诸侯，诸侯咸率其众西乡。八月，沛公将数万人攻武关，屠之。高恐二世怒，诛及其身，乃谢病，不朝见。

> 二世梦白虎啮其左骖马，杀之，心不乐，怪问占梦。卜曰：“泾水为祟。”二世乃斋于望夷宫，欲祠泾水，沈四白马。使使责让高以盗贼事。高惧，乃阴与其婿咸阳令阎乐及弟赵成谋曰：“上不听谏。今事急，欲归祸于吾。吾欲易置上，更立子婴。子婴仁俭，百姓皆载其言。”乃使郎中令为内应，诈为有大贼，令乐召吏发兵追，劫乐母置高舍。遣乐将吏卒千馀人至望夷宫殿门，缚卫令仆射，曰：“贼入此，何不止？”卫令曰：“周庐设卒甚谨，安得贼敢入宫！”乐遂斩卫令，直将吏入，行射郎、宦者。郎、宦者大惊，或走，或格。格者辄死，死者数十人。郎中令与乐俱入，射上幄坐帏。二世怒，召左右，左右皆惶扰不斗。旁有宦者一人侍，不敢去。二世入内，谓曰：“公何不早告我，乃至于此！”宦者曰：“臣不敢言，故得全。使臣早言，皆已诛，安得至今！”阎乐前即二世，数曰：“足下骄恣，诛杀无道，天下共畔足下。足下其自为计！”二世曰：“丞相可得见否？”乐曰：“不可！”二世曰：“吾愿得一郡为王。”弗许。又曰：“愿为万户侯。”弗许。曰：“愿与妻子为黔首，比诸公子。”阎乐曰：“臣受命于丞相，为天下诛足下。足下虽多言，臣不敢报！”麾其兵进。二世自杀。阎乐归报赵高。赵高乃悉召诸大臣、公子，告以诛二世之状，曰：“秦故王国，始皇君天下，故称帝。今六国复自立，秦地益小，乃以空名为帝，不可。宜为王如故，便。”乃立子婴为秦王。以黔首葬二世社南宜春苑中。

> 九月，赵高令子婴斋戒，当庙见，受玉玺。斋五日。子婴与其子二人谋曰：“丞相高杀二世望夷宫，恐群臣诛之，乃佯以义立我。我闻赵高乃与楚约，灭秦宗室而分王关中。今使我斋、见庙，此欲因庙中杀我。我称病不行，丞相必自来，来则杀之。”高使人请子婴数辈，子婴不行。高果自往，曰：“宗庙重事，王奈何不行？”子婴遂刺杀高于斋宫，三族高家以徇。

> 遣将兵距峣关，沛公欲击之。张良曰：“秦兵尚强，未可轻。愿先遣人益张旗帜于山上为疑兵，使郦食其、陆贾往说秦将，啖以利。”秦将果欲连和，沛公欲许之。张良曰：“此独其将欲叛，恐其士卒不从；不如因其懈怠击之。”沛公引兵绕峣关，逾蒉山，击秦军，大破之蓝田南。遂至蓝田，又战其北，秦兵大败。

## 秦王子婴

> 子婴，在位四十六天,前207年，扶苏子、秦二世侄

> 太史公曰：秦之先为嬴姓。其后分封，以国为姓，有徐氏、郯氏、莒氏、终黎氏、运奄氏、菟裘氏、将梁氏、黄氏、江氏、修鱼氏、白冥氏、蜚廉氏、秦氏。然秦以其先造父封赵城，为赵氏。

## 参考文献

> 《左传》 战国 左丘明

> 《史记》西汉 司马迁

> 《资治通鉴》 北宋 司马光

> 《战国策》 西汉 刘向

> 《国语》 战国 左丘明

> 《竹书纪年》 佚名

> 《清华简》 佚名