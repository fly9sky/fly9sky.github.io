---
layout: post
title: 中华简史-南北朝卷
date: 2022-12-26 09:52:00
description: 五胡乱华，中国历史上的第一个大乱世。
---

## 概述
```
```

## 宋
## 高祖 武皇帝 刘裕 
### 永初元年 420
> 刘裕废晋恭帝自立，改国号为宋，仍都建康，东晋灭亡，南朝开始。
## 刘义符 刘裕长子
### 景平元年(422年-424年)

## 太祖 (初谥中宗) 文皇帝 刘义隆 刘裕三子
### 元嘉元年(424年- 453年)
### 元嘉十六年 北魏太武帝太延五年
> 北魏拓跋焘灭北凉，统一中国北方。
### 元嘉二十二年  太平真君六年
> 卢水胡人盖吴在杏城（今陕西黄陵）领导起义，羌氐汉等族人民纷纷响应，反对北魏统治。
### 元嘉二十七年 太平真君十一年
>  北魏十六万大军南侵，为宋击退。

## 元皇帝 刘劭 刘义隆长子
### 太初元年(453年)


## 世祖 孝武皇帝 刘骏 刘义隆三子
### 孝建元年(453年-456年)
### 大明元年(457年-464年)

## 宋前废帝 刘子业 刘骏长子
### 永光元年(464年)
### 景和元年(465年)

## 太宗 明皇帝 刘彧 刘义隆十一子
### 泰始元年(465年-471年)
### 泰豫元年(472年)

## 苍梧王 宋后废帝 刘昱 刘彧长子
### 元徽元年(472年-477年)


## 顺皇帝 刘准 刘彧三子
### 升明元年(477年-479年)

## 齐

## 太祖 高皇帝 萧道成
### 建元元年479年-482年
> 将军萧道成废宋顺帝刘淮自立，改国号为齐，史称南齐或萧齐。
### 建元七年 北魏孝文帝太和九年 齐武帝永明元年
> 北魏孝文帝改革，颁布均田令。
> 唐寓之在富阳（今浙江富阳）领导农民起义。
### 建元八年 北魏太和十年
> 北魏实行三长制。
### 建元十六年 北魏太和十八年
> 孝文帝由平城迁都洛阳，继续改革。
### 建元十七年 北魏太和十九年
> 孝文帝赐群臣汉族“冠服”，以易鲜卑衣服，在朝廷上禁用鲜卑语。

## 世祖 武皇帝 萧赜 萧道成长子
### 永明元年483年-493年

## 郁林王 萧昭业 萧长懋长子
### 隆昌元年494年

## 海陵恭王 萧昭文 萧长懋次子
### 延兴元年494年

## 高宗 明皇帝 萧鸾 萧道成之侄 萧道生次子
### 建武元年494年-497年
### 永泰元年498年

## 东昏侯 萧宝卷 萧鸾长子
### 永泰（永元元年）

## 和皇帝 萧宝融 萧鸾八子
### 中兴元年 501
> 萧衍杀齐和帝（萧宝融）。次年，自立为帝（梁武帝），改国号为梁，史称萧梁。齐亡。

## 梁

## 高祖 武皇帝 萧衍
### 天监元年502年-519年
### 普通元年520年-526年
### 普通四年
魏孝明帝正光四年，北魏“六镇起义”
### 普通五年 北魏正光五年
> 沃野镇民匈奴人破六韩跋陵领导起义，杀镇将。次年失败。
> 关陇地区各族人民大起义，分别由敕勒人胡琛和羌人莫折大提领导。
### 普通六年 北魏正光六年
> 孝昌元年，柔玄镇兵杜洛周在上谷领导兵民起义。
### 普通七年 北魏孝昌二年
>  怀朔镇兵鲜于修礼在定州左人城（今河北唐县）领导起义。

### 大通元年527年-528年
### 大通二年 武泰元年，建义元年，永安元年
> 邢杲在北海（山东潍坊市西南）领导河北流民起义。北魏胡太后毒死孝明帝，立元钊为帝，尔朱荣率兵入洛阳，溺杀胡太后和少帝元钊，杀王公卿士一千余人，史称“河阴之变”

### 中大通元年529年-534年
### 中大通六年
> 东魏孝静帝天平元年，孝武帝逃亡关中，投靠宇文泰。北魏分裂，高欢立元善见为帝（孝静帝），迁都于邺（今河南安阳一带），是为东魏。宇文泰杀孝武帝，立元宝炬为帝（文帝），都长安，是为西魏。

### 大同元年535年-545年
### 中大同元年546年
### 太清元年547年-549年
### 太清二年
> “侯景之乱”，次年侯景攻破建康，梁武帝饿死。552年，侯景失败被杀。


## 萧正德 萧衍之侄
### 正平元年548年-549年

## 太宗 (初谥高宗) 简文皇帝  萧纲 萧衍三子
### 大宝元年550年-551年 东魏孝敬帝武定八年
> 高欢死，子高洋废东魏孝敬帝自立，改国号为齐，史称北齐，年号天保。

## 兴文皇帝 萧栋 萧欢之子
### 天正元年551年

## 萧纪 萧衍八子
### 天正元年552年-553年

## 世祖 孝元皇帝 萧绎 萧衍七子
### 承圣元年552年-555年

## 肃宗 (萧庄追尊) 闵皇帝 萧渊明 萧衍之侄
### 天成元年555年

## 穆宗 (萧庄追尊) 敬皇帝(陈霸先追尊) 萧方智 萧绎九子 
### 绍泰元年555年-556年
### 太平元年556年-557年
### 太平元年
> 梁敬帝绍泰二年，宇文泰死。次年，子宇文觉废西魏恭帝自立，改国号为周。史称北周，亦称宇文周。
### 太平二年
> 梁敬帝太平二年，梁将军陈霸先废梁敬帝自立，改国号为陈，年定永号。
### 太平九年
> 北齐武成帝河清三年，北齐实行均田制
### 太平十二年
> 北周武帝建德六年，北齐幼主承光元年，北周灭北齐，统一北方。

## 陈

## 高祖 武皇帝 陈霸先
### 永定

## 世祖 文皇帝 陈蒨 陈霸先之侄
### 天嘉560年－566年
### 天康556年

## 临海王 陈伯宗 陈蒨嫡长子
### 光大567年－568年

## 高宗 孝宣皇帝 陈顼 陈霸先之侄 陈蒨之弟
### 太建元年569年－582年
### 太建十三年 北周静帝大定元年，隋文帝开皇元年，
> 北周杨坚废周静帝自立，改国号为隋，仍都长安，北周亡。

## 长城炀公 陈叔宝 陈顼嫡长子
### 至德583年-586年
### 至德三年 隋文帝开皇五年
> 行“大索貌阅和输籍法”
### 祯明587年-589年

### 开皇九年
> 隋灭陈统一全国。

>  部分资料来自网络，如侵犯您的权益，请联系我删除！

```


高祖武帝


纲　辛酉，春二月，宋以庐陵王义真为司徒，徐羡之为尚书令、扬州刺史，傅亮为仆射。

纲　北凉屠敦煌，杀李恂。

纲　秋九月，宋主刘裕弑零陵王于秣陵。

目　初，宋主刘裕以毒酒一罂授前琅邪郎中令张伟，使鸩零陵王，伟叹曰：“鸩君以求生，不如死！”乃自饮而卒。至是，裕令兵人逾垣而入，进药于王。王不肯饮，兵人以被掩杀之。裕帅百官临于朝堂三日。

纲　冬十一月，葬晋恭帝于冲平陵。

纲　宋豫章太守谢瞻卒。

目　初，宋台始建，瞻为中书侍郎，其弟晦为右卫将军。时晦权遇已重，自彭城还都迎家，宾客辐凑。瞻惊骇，谓晦曰：“汝名位未多，而人归趣乃尔！吾家素以恬退为业，不愿干豫时事，交游不过亲朋，而汝遂势倾朝野，此岂门户之福邪！”乃以篱隔门庭曰：“吾不忍见此。”及宋主即位，晦以佐命功，位任益重，瞻愈忧惧。至是，遇病不疗。临终，遗晦书曰：“吾得启体幸全，亦何所恨！弟思自勉励，为国为家。”

纲　壬戌，春，宋以徐羡之为司空、录尚书事。

目　羡之起自布衣，无学术，直以志力局度，一旦居廊庙，朝野推服，咸谓有宰臣之望。沉密寡言，不以忧喜见色；颇工弈棋，观戏，常若未解。傅亮、蔡廓常言：“徐公晓万事，安异同。”尝与傅亮、谢晦宴聚，亮、晦才学辩博，羡之风度详整，时然后言。郑鲜之叹曰：“观徐、傅言论，不复以学问为长。”

纲　夏五月，宋主裕殂，太子义符立。

目　宋高祖疾甚，召太子义符诫之曰：“檀道济虽有干略，而无远志、难御之气也。徐羡之、傅亮当无异图。谢晦数征伐，颇识机变，若有同异，必此人也。”又为手诏曰：“后世若有幼主，朝事一委宰相，母后不烦临朝。”羡之、亮、晦、道济同被顾命，遂殂。义符即位，年十七，立妃司马氏为皇后。七月，葬初宁陵。

纲　六月，宋以傅亮为中书监、尚书令，谢晦为中书令，谢方明为丹阳尹。





营阳王


纲　癸亥，春正月，宋以蔡廓为吏部尚书；不受。

目　宋以廓为吏部尚书。廓谓傅亮曰：“选事若悉以见付，不论；不然，不能拜也。”亮以语徐羡之，羡之曰：“黄、散以下悉以委蔡；以上，故宜共参同异。”廓曰：“我不能为徐干木署纸尾！”遂不拜。

纲　二月，魏筑长城。

目　柔然寇魏边。魏筑长城，自赤城至五原，二千余里，置戍以备之。

纲　冬十一月，魏主嗣殂，太子焘立。

纲　魏立天师道场。

目　魏光禄大夫崔浩，不好老、庄书，曰：“此矫诬之说，不近人情。”尤不信佛法，曰：“何为事此胡神！”左右多毁之；魏主不得已，命浩以公归第，然素知其贤，每有疑议，辄召问之。浩常自谓才比张良而稽古过之。既归第，因修服食养性之术。初，嵩山道士寇谦之，修张道陵之术，自言尝遇老子降，命继道陵为天师，授以辟谷轻身之术，使之清整道教。又遇神人李谱文，云老子之玄孙也。授以图箓真经，使之辅佐北方太平真君；出天宫静轮之法。谦之奉其书，献于魏主。朝野多未之信，浩独师受其术，且上书曰：“圣王受命，必有天应，河图、洛书皆寄言于虫兽之文，未若今日人神接对，手笔粲然，辞旨深妙，自古无比；岂可以世俗常虑而忽上灵之命哉！”魏主欣然，使谒者奉玉帛、牲牢祭嵩岳，迎致谦之弟子，起天师道场于平城东南。





太祖文帝


纲　甲子，春正月，宋废其庐陵王义真为庶人。

纲　夏五月，宋徐羡之、傅亮、谢晦废其主义符为营阳王，迁于吴。六月，弑之。迎宜都王义隆于江陵，杀前庐陵王义真，以谢晦行都督荆、湘等州军事。

纲　秋八月，宋主义隆立。

纲　乙丑，春正月，宋主始亲听政。

纲　二月，燕有女子化为男。

纲　秋八月，夏主勃勃殂，世子昌立。

纲　丙寅，春正月，宋讨徐羡之、傅亮，诛之。以王弘为司徒、扬州刺史、录尚书事，彭城王义康都督荆、湘等州军事。谢晦举兵反江陵。

目　宋主下诏暴徐羡之、傅亮、谢晦杀二王之罪，命中领军到彦之、征北将军檀道济以时收翦。羡之走至新林，自经死。亮出走，被执，伏诛。

宋主问讨晦之策于檀道济，对曰：“臣昔与晦同从北征，入关十策，晦有其九，才略明练，殆为少敌。然未尝孤军决胜，戎事恐非其长。臣悉晦智，晦悉臣勇。今奉王命以讨之，可未陈而擒也。”征王弘为侍中、司徒、录尚书事、扬州刺史，彭城王义康为荆湘都督、荆州刺史。晦闻徐、傅等已诛，自出射堂勒兵。奉表称羡之等忠贞，横被冤酷，皆王弘等谗构成祸。今当举兵以除君侧之恶。

纲　闰月，宋子劭生。

目　初，袁皇后生皇子劭，后自详视，使驰白帝曰：“此儿形貌异常，必破国亡家，不可举。”即欲杀之。帝狼狈至后殿户外，禁之，乃止。以尚在谅暗，故秘之。至是，始言劭生。

纲　宋主自将讨谢晦。二月，诛之。

纲　三月，宋以谢灵运为秘书监，颜延之为中书侍郎。

目　宋主还建康，即征灵运、延之，用之。又以慧琳善谈论，因与议朝廷大事，遂参权要，宾客辐凑，四方赠赂相系。琳著高屐，披貂裘，置通呈书佐。会稽孔曰：“遂有黑衣宰相，可谓冠屐失所矣！”

纲　夏五月，宋以檀道济为江州刺史，到彦之为南豫州刺史。

纲　六月，宋以王华、王昙首、殷景仁、刘湛为侍中，谢弘微为黄门侍郎。

目　王华与刘湛、王昙首、殷景仁俱为侍中，风力局干，冠冕一时，黄门侍郎谢弘微与华等皆宋主所重，当时号曰“五臣”。

弘微精神端审，时然后言，婢仆之前，不妄语笑；由是尊卑小大，敬之若神。从叔混特重之，常曰：“微子异不伤物，同不害正，吾无间然。”初，混尚晋晋陵公主。混死，诏绝婚；公主悉以家事委弘微。混仍世宰辅，僮仆千人，唯有二女，年数岁，弘微为之纪理生业，一钱尺帛皆有文簿。九年而晋亡，公主降号东乡君，听还谢氏。入门，屋宇、仓廪，不异平日；田畴、垦辟，有加于旧。东乡君叹曰：“仆射平生重此子，可谓知人；仆射为不亡矣！”

纲　冬十月，魏主自将攻夏。

纲　十一月，魏主入统万，别将取蒲坂及长安。

纲　丁卯，春正月，魏主还平城。

纲　宋主谒京陵。

目　初，高祖命藏微时耕具以示子孙。帝至故宫，见，有惭色。近侍或进曰：“大舜躬耕历山，伯禹亲事水土。陛下不睹遗物，安知先帝之至德，稼穑之艰难乎！”

纲　夏五月，魏主发平城。

纲　六月，夏主及魏主战于统万，败，走上邽。魏取统万。

纲　秋八月，魏主还平城。

纲　冬十一月，晋征士陶潜卒。

目　潜字渊明，浔阳人，侃之曾孙也。少有高趣，博学不群，以亲老、家贫为州祭酒；少日自解归。召主簿，不就。躬耕自资，遂抱羸疾。后复为彭泽令，不以家自随，送一力给其子，书曰：“此亦人子也，可善遇之。”在官八十余日，郡遣督邮至县，吏请曰：“应束带见之。”潜叹曰：“我岂能为五斗米，折腰向乡里小儿！”即日解印绶去。赋归去来辞，著五柳先生传以自见。征著作郎，不就。妻翟氏，亦与同志，能安勤苦，夫耕于前，妻锄于后。潜自以先世为晋辅，耻复屈身后代。自宋高祖王业渐隆，不复肯仕。是岁，将复征之，会卒。世号靖节先生。

纲　戊辰，春二月，魏人及夏战于上邽，执其主昌以归。夏赫连定称帝于平凉，魏人追之，败绩。夏复取长安。

纲　夏五月，秦乞伏炽磐卒，世子暮末立。

纲　己巳，春三月，宋立子劭为太子。

纲　冬十月，魏以崔浩为抚军大将军。

目　魏主加崔浩侍中、特进、抚军大将军，以赏其谋画之功。浩善占天文，魏主每如浩家，问以灾异。尝谓浩曰：“卿才智渊博，著忠三世，故朕引以自近。卿宜尽忠规谏，勿有所隐。”尝指浩以示高车渠帅，曰：“此人尪纤懦弱，不能弯弓持矛，然其胸中所怀，乃过于甲兵。朕之前后有功，皆此人所教也。”

纲　十一月朔，日食，星昼见。秦地震。

纲　庚午，春三月，宋遣将军到彦之等伐魏。

目　宋主有恢复河南之志。诏简甲卒五万给右将军到彦之，统将军王仲德、竺灵秀舟师入河。又使将军段宏将精骑直指虎牢，刘德武将兵继进，长沙王义欣监征讨诸军事，出镇彭城，为众军声援。先遣将军田奇告魏主曰：“河南旧是宋土，中为彼所侵，今当修复旧境，不关河北。”魏主大怒曰：“我生发未燥，已闻河南是我地。必若进军，当权敛戍相避，冬寒冰合，自更取之。”

纲　秋七月，魏河南诸军退屯河北。宋到彦之等取河南。

目　魏主诏造船三千艘，简幽州以南戍兵集河上。以司马楚之为安南大将军，封琅邪王，屯颍川。

到彦之自淮入泗，七月，至须昌，乃溯河西上。魏主以河南四镇兵少，命悉众北渡。彦之留朱修之守滑台，尹冲守虎牢，杜骥守金墉。诸军进屯灵昌津，列守南岸，至于潼关。于是司、兖既平，诸军皆喜，王仲德独有忧色，曰：“诸贤不谙北土情伪，必堕其计。胡虏虽仁义不足，而凶狡有余，今敛戍北归，必并力完聚。若河冰既合，将复南来，岂可不以为忧乎！”

纲　八月，魏遣将军安颉击宋师。

纲　九月，燕王冯跋殂，弟弘杀其太子翼自立。

纲　西秦春正月不雨，至于是月。

纲　冬十月，宋铸四铢钱。

纲　宋到彦之保东平。魏攻宋金墉、虎牢，取之。

纲　十一月，宋遣将军檀道济伐魏。到彦之弃军走。魏攻宋滑台。

纲　辛未，春正月，宋檀道济救滑台，败魏师于寿张。

纲　夏灭秦。以秦王暮末归，杀之。

纲　二月，魏克滑台。

目　檀道济等至济上，与魏三十余战，道济多捷。至历城，魏叔孙建等纵轻骑邀其前后，焚烧谷草，道济军乏食，不能进，由是安颉、司马楚之等得专力攻滑台，魏主复使将军王慧龙助之。朱修之坚守数月，粮尽，与士卒熏鼠食之。魏遂克滑台，执修之，嘉其守节，以为侍中。

纲　宋檀道济引兵还。青州刺史萧思话弃城走。

目　道济等食尽，自历城还；士有亡走魏者，具告之。魏人追之，众恟惧，将溃。道济夜唱筹量沙，以所余少米覆其上。及旦，魏军见之，谓资粮有余，以降者为妄而斩之。道济引兵徐出，魏人以为有伏兵，不敢逼，道济全军而返。青州刺史萧思话弃城走，魏军竟不至。

纲　夏六月，夏主定击凉，吐谷浑袭败之，执定以归。

纲　秋九月，魏以崔浩为司徒，长孙道生为司空。

目　道生性清俭，一熊皮鄣泥，数十年不易。魏主使歌工历颂群臣曰：“智如崔浩，廉若道生。”

纲　癸酉，夏四月，凉王蒙逊卒，子牧犍立。

纲　冬十一月，宋谢灵运有罪诛。

目　灵运好为山泽之游，穷幽极险，从者数百人，伐木开径；百姓惊扰，以为山贼。会稽太守孟表其有异志；灵运诣阙自陈，上以为临川内史。灵运游放自若，为有司所纠。遣使收之；灵运执使者，兴兵逃逸，作诗曰：“韩亡子房奋，秦帝鲁连耻。”追讨，擒之。廷尉论正斩刑；上爱其才，降死，徙广州。或告灵运令人买兵器，结健儿，欲于三江口篡取之，不果。诏于广州弃市。

纲　甲戌，春，燕王弘称藩于魏。

目　燕王遣高颙称藩请罪于魏，以季女充掖庭；魏主许之，征其太子王仁入朝。燕王送魏使者于什门还平城。什门在燕二十一年，不屈节。魏主下诏褒称，以比苏武，拜治书御史，策告宗庙，颁示天下。

纲　丙子，春三月，宋杀其司空檀道济。

目　道济立功前朝，威名甚重，左右腹心并经百战，诸子又有才气，朝廷疑畏之。宋主久疾不愈，刘湛说司徒义康，以为宫车一日晏驾，道济不复可制。会宋主疾笃，义康请召道济入朝。至，留累月。将还，义康称诏召道济入祖道，因执之。三月，下诏称：“道济因朕寝疾，规肆祸心。”收付廷尉，并其子植等十一人诛之。又杀其参军薛肜、高进之，二人皆道济腹心，有勇力，时人比之关、张。道济见收，愤怒，目光如炬，脱帻投地，曰：“乃坏汝万里长城！”魏人闻之，喜曰：“道济死，吴子辈不足复惮。”

纲　夏，魏伐燕，燕主弘奔高丽。

纲　冬，宋铸浑仪。

纲　戊寅，冬十一月，宋立四学。以雷次宗为给事中，不受。

目　豫章雷次宗好学，隐居庐山。尝征为散骑侍郎，不就。是岁，以处士征至建康，为开馆于鸡笼山，使聚徒教授。宋主雅好艺文，使丹阳尹何尚之立玄学，太子率更令何承天立史学，司徒参军谢元立文学，并次宗儒学为四学。宋主数幸次宗学馆，令次宗以巾褠侍讲，资给甚厚。又除给事中，不就。久之，还庐山。

宋主性仁厚恭俭，勤于为政；守法而不峻，容物而不弛。百官皆久于其职，守宰以六期为断，吏不苟免，民有所系。三十年间，四境之内，晏安无事，户口蕃息；出租供徭，止于岁赋，晨出暮归，自事而已。闾阎之内，讲诵相闻，士敦操尚，乡耻轻薄。江左风俗，于斯为美，后之言政治者，皆称元嘉焉。

纲　己卯，春二月，宋以衡阳王义季都督荆、湘等州军事。

目　义季尝春月出畋，有老父被苫而耕，左右斥之，老父曰：“盘于游畋，古人所戒。今阳和布气，一日不耕，民失其时，奈何以从禽之乐而驱斥老农也！”义季止马曰：“贤者也。”命赐之食，辞曰：“大王不夺农时，则境内之民皆饱大王之食，老夫何敢独受大王之赐乎！”义季问其名，不告而退。

纲　夏六月，魏主伐凉。秋九月，姑臧溃，凉王牧犍降。

纲　冬十二月，宋太子劭冠。

纲　魏主还平城。

目　凉州自张氏以来，号为多士。沮渠牧犍尤喜文学，其臣阚骃、张湛、刘昞、索敞、阴兴、宗钦、赵柔、程骏、程弘，魏主皆礼而用之。河内常爽，世寓凉州，不受礼命，魏主以为宣威将军。以索敞为中书博士。时魏方尚武功，贵游子弟不以讲学为意。敞为博士十余年，勤于诱导，肃而有礼，贵游严惮，多所成立。常爽亦置馆于温水之右，教授七百余人；立赏罚之科，弟子事之如严君。由是，魏之儒风始振。

纲　魏命崔浩、高允修国史。

纲　庚辰，夏六月，魏大赦，改元。

纲　冬十月，宋领军刘湛有罪，诛。以彭城王义康为江州刺史，江夏王义恭为司徒、录尚书事，始兴王浚为扬州刺史。

目　宋司徒义康专总朝权，势倾远近，朝野辐凑。自谓兄弟至亲，不复存君臣形迹。领军刘湛与仆射殷景仁有隙，欲倚义康以倾之。义康权势已盛，湛愈推崇之，无复人臣之礼，宋主浸不能平。至是，收湛，下诏诛之。义康上表逊位，诏以为江州刺史，出镇豫章。

义康用事，人争求亲昵，唯主簿江湛，早能自疏，求出为武陵内史。檀道济尝为子求婚于湛，湛固辞，道济因义康以请，湛拒之愈坚，故不染于二公之难。义康问沙门慧琳曰：“弟子有还理否？”琳曰：“恨公不读数百卷书。”初，吴兴太守谢述，累佐义康，数有规益，早卒。至是，义康叹曰：“昔谢述唯劝吾退，刘斑唯劝吾进。今斑存而述死，其败也宜哉！”

江夏王义恭惩彭城之败，虽为总录，奉行文书而已。以始兴王浚为扬州刺史，范晔、沈演之为左、右卫将军，对掌禁旅，庾炳之为吏部郎，俱参机密。

纲　壬午，春正月，魏主诣道坛受符箓。

纲　冬十二月，宋修孔子庙。

纲　甲申，春正月，宋主耕藉田，大赦。

纲　秋八月，魏主畋于河西。

目　魏主诏以肥马给猎骑。尚书令古弼留守，悉以弱马给之。魏主大怒，欲还台斩之。弼官属惶怖，恐并坐诛，弼曰：“吾为人臣，不使人主盘于游田，其罪小；不备不虞，乏军国之用，其罪大。今蠕蠕方强，南寇未灭，吾为国远虑，虽死何伤！且吾自为之，非诸君之忧也。”魏主闻之，叹曰：“有臣如此，国之宝也。”赐衣一袭。他日复畋于山北，获麋鹿数千头。诏尚书发牛车五百乘以运之。既而谓左右曰：“笔公必不与我，汝辈不如自以马运之。”寻果得弼表，曰：“秋谷悬黄，麻菽布野，猪鹿窃食，鸟雁侵费，风雨所秏，朝夕三倍。乞赐矜缓，使得收载。”魏主曰：“果如吾言，笔公可谓社稷之臣矣！”

纲　乙酉，春正月朔，宋行元嘉历。

纲　三月，魏诏中书以经义决疑狱。

纲　冬十二月，宋太子詹事范晔谋反，伏诛。

目　初，鲁国孔煕先博学文史，兼通数术；为员外散骑侍郎，愤愤不得志。父默之为广州刺史，以赃获罪，彭城王义康救解得免。及义康迁豫章，熙先密怀报效。且以为天文、图谶，宋主必以非道晏驾，祸由骨肉，而江州应出天子。以范晔志意不满，欲引与同谋，而素不为晔所重。乃厚结晔甥太子中舍人谢综，综引熙先见晔。熙先家饶于财，数与晔博，故为拙行，以物输之，由是情好款洽。熙先乃从容说晔弑宋主，立义康。晔愕然。熙先曰：“丈人雅誉过人，谗夫侧目久矣，比肩竞逐，庸可遂乎！今建大勋，奉贤哲，图难于易，以安易危，岂可弃置而不取哉！”晔犹疑未决。熙先曰：“又有过于此者，愚则未敢道耳。”晔曰：“何谓也？”熙先曰：“丈人奕叶清通，而不得连姻帝室，人以犬豕相遇，而丈人曾不耻之，欲为之死，不亦惑乎！”晔门无内行，故熙先以此激之。晔默然不应，反意乃决。事泄，宋主命有司收晔等赴廷尉。晔在狱为诗曰：“虽无嵇生琴，庶同夏侯色。”十二月，晔、综、熙先及其子弟党与皆伏诛。晔母至市，涕泣责晔，晔色不怍；妹及妓妾来别，晔悲涕流连。综曰：“舅殊不及夏侯色。”晔收泪而止。

纲　宋废其彭城王义康为庶人，徙安成郡。

目　义康在安成，读书，见淮南厉王事，废书叹曰：“自古有此，我乃不知，得罪宜矣。”

纲　丙戌，春正月，宋伐林邑。

目　初，林邑王范阳迈虽贡奉于宋，而寇盗不绝，宋主遣交州刺史檀和之讨之。南阳宗悫，家世儒素。悫独好武事，常言“愿乘长风破万里浪”。至是，自请从军。和之进围区粟城，遣悫为前锋，击林邑别将，破之。

纲　三月，魏诛沙门，毁佛书、佛像。

目　魏崔浩素不信佛法，每言于魏主，以为佛法虚诞，为世费害，宜悉除之。及魏主至长安，入佛寺，沙门饮从官酒；入其室，见大有兵器，出以白魏主。魏主怒，命有司按诛阖寺沙门，阅其财产，大得酿具及窟室妇女。浩因说魏主，悉诛境内沙门，焚毁经像，魏主从之。诏曰：“昔后汉荒君，信惑邪伪以乱天常，使政教不行，礼义大坏。朕欲除伪定真，灭其踪迹。有司其宣告征镇，诸有佛像胡书，皆击破焚烧，沙门无少长悉坑之。”太子晃素好佛法，乃缓宣诏书，沙门多亡匿获免，或收藏书像，唯塔庙无复孑遗。

纲　宋师克林邑。

目　檀和之等拔区粟，林邑王范阳迈倾国来战，以具装被象，前后无际。宗悫曰：“吾闻外国有狮子，威服百兽。”乃制其形，与象相拒，象果惊走。和之遂克林邑，阳迈父子挺身走。所获未名之宝，不可胜计，悫一无所取，还家之日，衣栉萧然。

纲　秋七月，宋以杜坦为青州刺史。

目　初，杜预之子耽，避晋乱，居河西，仕张氏。秦克凉州，子孙始还关中。高祖灭后秦，坦兄弟从过江。时江东王、谢诸族方盛，北人晚渡者，朝廷悉以伧荒遇之，虽复人才可施，皆不得践清涂。宋主尝与坦论金日，曰：“恨今无复此辈人！”坦曰：“日假生今世，养马不暇，岂办见知！”宋主变色曰：“卿何量朝廷之薄也！”坦曰：“请以臣言之：臣本中华高族，世业相承，直以南渡不早，便以伧荒赐隔；况日胡人，身为牧圉乎！”宋主默然。

纲　丁亥，春三月，宋铸大钱。

纲　己丑，夏四月，宋罢大钱。

纲　秋七月，宋以随王诞为雍州刺史。

目　宋主欲经略中原，群臣争献策以迎合取宠。王玄谟尤好进言，宋主谓侍臣曰：“观玄谟所陈，令人有封狼居须意。”御史中丞袁淑曰：“陛下今当席卷赵、魏，检玉岱宗；臣逢千载之会，愿上封禅书。”宋主悦。以襄阳外接关、河，欲广其资力，乃罢江州军府文武，悉配雍州；湘州入台租税，悉给襄阳。

纲　庚寅，夏六月，魏杀其司徒崔浩，夷其族。

目　魏主使崔浩、中书侍郎高允等共撰国记，曰：“务从实录。”著作令史闵湛、郄标，性巧佞，浩尝注易及论语、诗、书，湛、标上疏言：“马、郑、王、贾，不如浩之精微，乞收境内诸书，颁浩所注，令天下习业。”浩亦荐湛、标有著述才。湛、标又劝浩刊所撰国史于石，以彰直笔。允闻之，谓著作郎宗钦曰：“湛、标所营，分寸之间，恐为崔门万世之祸，吾徒亦无噍类矣！”浩竟刊石，立于郊坛东，方百步。所书魏之先世，事皆详实，列于衢路。北人无不忿恚，相与谮浩，以为暴扬国恶。魏主大怒，使有司按浩及秘书郎吏等罪状。

初，辽东公翟黑子奉使并州，受布千匹。事觉，谋于高允。允曰：“公帷幄宠臣，有罪首实，庶或见原，不可重为欺罔。”崔鉴谓曰：“首实，罪不可测，不如讳之。”黑子怨允曰：“君奈何诱人就死地！”遂不以实对，魏主杀之。

魏主使允授太子经。及崔浩被收，太子召允谓曰：“吾自导卿；至尊有问，但依吾语。”太子入，言“高允小心慎密，且制由崔浩，请赦其死”！魏主问曰：“国书皆浩所为乎？”对曰：“太祖记，前著作郎邓渊所为；先帝记及今记臣与浩共为之。然浩所领事多，总裁而已，至于著述，臣多于浩。”魏主怒曰：“允罪甚于浩，何以得生！”太子惧曰：“天威严重，允小臣，迷乱失次耳。臣向问，皆云浩所为。”魏主问：“信如东宫所言乎？”对曰：“臣罪当灭族，不敢虚妄。殿下哀臣，欲丐其生耳。”魏主顾谓太子曰：“直哉！此人情所难，而允能为之！临死不易辞，信也；为臣不欺君，贞也。宜特除非罪以旌之。”遂赦之。

六月，诏诛浩，夷其族，余皆诛其身。他日，太子让允曰：“吾欲为卿脱死，而卿终不从，激怒帝如此。每念之，使人心悸。”允曰：“夫史者，所以记人主善恶，为将来劝戒，故人主有所畏忌，慎其举措。崔浩孤负圣恩，以私欲没其廉洁，爱憎蔽其公直，不为无罪。至于书朝廷起居，言国家得失，此为史之大体，未为多违。臣与浩实同其事，死生荣辱，义无独殊。诚荷殿下再造之慈，违心苟免，非臣所愿也。”太子动容称叹。允退谓人曰：“我不奉东宫指导者，恐负翟黑子故也。”

纲　秋，宋人大举侵魏，取碻磝，围滑台。冬十月，魏主自将救之。宋将军王玄谟退走。

目　宋主欲伐魏，丹阳尹徐湛之、尚书江湛、宁朔将军王玄谟等并劝之；校尉沈庆之固陈不可；宋主使湛之等难之。庆之曰：“治国譬如治家，耕当问奴，织当访婢。陛下今欲伐国，而与白面书生辈谋之，事何由济！”宋主不从。七月，宋主遣王玄谟帅沈庆之、申坦水军入河，受督于青、冀刺史萧斌；建武司马申元吉趣碻磝。魏济、青刺史皆弃城走。萧斌与沈庆之留守碻磝，使王玄谟进围滑台。九月，魏主引兵南救滑台。王玄谟攻城，数月不下。十月，魏主夜渡河，众号百万；玄谟惧，退走。魏人追击之，死者万余人。萧斌遣沈庆之将五千人救玄谟，会玄谟遁还，斌将斩之，庆之固谏曰：“佛狸威震天下，控弦百万，岂玄谟所能当！且杀战将以自弱，非良计也。”斌乃止。斌欲守固碻磝，庆之曰：“今青、冀虚弱，而坐守穷城，若虏众东过，青东非国家有也。碻磝孤绝，复作朱修之滑台耳。”会诏使至，不听退师。斌复召诸将议之，庆之曰：“阃外之事，将军得以专之。诏从远来，不知事势。节下有一范增不能用，空议何施！”斌及坐者并笑曰：“沈公乃更学问！”庆之厉声曰：“众人虽知古今，不如下官耳学也。”斌乃使王玄谟戍碻磝，申坦、垣护之据清口，自将诸军还历城。

纲　十一月，魏主进至鲁郡，以太牢祠孔子。

纲　十二月，魏主引兵南下，攻盱眙，不克，进次瓜步。宋人戒严守江。

目　魏主引兵南下，所过无不残灭，城邑皆望风奔溃。初，盱眙太守沈璞到官，江、淮无警。璞以郡当冲要，乃缮城浚隍，积财谷，储石矢，为城守之备。魏人之南寇也，不赍粮用，唯以抄掠为资。及过淮，民多窜匿，抄掠无所得，人马饥乏；闻盱眙有积粟，欲以为北归之资。攻城不拔，即留数千人守盱眙，自帅大众南向。魏主至瓜步，坏民庐舍，及伐为筏，声言欲渡江。建康震惧，民皆荷担而立，内外戒严。宋主登石头城，有忧色，谓江湛曰：“北伐之计，同议者少。今日士民劳怨，予之过也。”又曰：“檀道济若在，岂使胡马至此！”

纲　魏及宋平。





纲鉴易知录卷三六


宋纪　附北魏


太祖文帝


纲　辛卯，春正月，魏师还。

纲　宋主杀其弟义康。

纲　二月，宋令民遭寇者，蠲其税调。

目　魏人凡破南兖、徐、兖、豫、青、冀六州，杀掠不可胜计，丁壮者即加斩戮，婴儿贯于槊上，盘舞以为戏。所过郡县，赤地无余，春燕归，巢于林木。魏之士马死伤亦过半。宋主每命将出师，常授以成律交战日时，是以将帅趑趄，莫敢自决。又江南白丁，轻进易退，此其所以败也。自是，邑里萧条，元嘉之政衰矣。

纲　三月，魏主还平城。

纲　夏六月，魏太子晃卒。

目　魏中常侍宗爱，性险暴，多不法，太子晃恶之。给事中仇尼道盛，有宠于晃，与爱不协。爱恐为所纠，遂构其罪。魏主怒，斩道盛于都街，东宫官属多坐死，晃以忧卒。

纲　壬辰，春二月，魏中常侍宗爱弑其君焘而立南安王余。

目　魏世祖追悼景穆太子不已；宗爱惧诛，二月，弑之，仆射兰延、和、薛提等秘不发丧。延、以皇孙浚冲幼，欲立长君，征秦王翰，置之秘室；提以浚嫡孙，不可废。议久不决。宗爱知之，自以得罪于景穆太子，而素恶翰，善南安王余，乃密迎余，矫皇后令召延等，而使宦者持兵伏禁中，以次收缚，斩之；杀翰，立余。余以爱为大司马、大将军。

纲　冬十月，魏宗爱弑其君余。魏主浚立。讨爱，诛之。

纲　魏复建佛图，听民出家。

纲　魏行玄始历。

纲　癸巳，春二月，宋太子劭弑其君义隆及其左卫率袁淑、仆射徐湛之、尚书江湛而自立。以何尚之为司空。

目　宋主欲废太子劭，赐始兴王浚死，先与侍中王僧绰谋之；使寻汉、魏典故，送徐湛之、江湛。武陵王骏素无宠，故屡出外藩，南平王铄、建平王宏皆为宋主所爱。铄妃，江湛之妹；随王诞妃，徐湛之之女也；湛劝立铄，湛之欲立诞。僧绰曰：“建立之事，仰由圣怀。臣谓唯宜速断，不可稽缓。愿以义割恩，略小不忍；不尔，但应坦怀如初，无烦疑论。事机虽密，易致宣广，不可使难生虑表。”宋主曰：“卿可谓能断大事。然此事至重，不可不殷勤三思。”宋主与湛之屏人语，或连日累夕。常使湛之自秉烛，绕壁简行，虑有窃听者。既而以其谋告潘淑妃，妃以告浚，浚驰报劭。劭乃谋为逆，夜呼前中庶子萧斌、左卫率袁淑、中舍人殷仲素入宫，流涕谓曰：“主上信谗，将见罪废。内省无过，不能受枉。明日当行大事。”众惊愕，莫能对。久之，淑、斌皆曰：“自古无此，愿加善思。”劭怒，变色。斌惧曰：“当竭力奉令。”淑叱之曰：“卿便谓殿下真有是邪？殿下幼尝患风，今疾动耳。”劭愈怒，因眄淑曰：“事当克否？”淑曰：“居不疑之地，何患不克！但既克之后，不为天地所容，大祸亦旋至耳。假有此谋，犹将可息。”左右引淑出曰：“此何事，而云可罢乎！”淑还省，绕床行，至四更乃寝。明日，宫门未开，劭以朱衣加戎服上，乘画轮车，与萧斌同载，呼袁淑甚急，淑眠不起，劭停车催之。淑徐起，至车后；劭使登车，又辞不上，劭命杀之。门开而入。令张超之等数十人驰入斋阎，拔刃径上合殿。宋主其夜与徐湛之屏人语至旦，烛犹未灭，卫兵尚未起。宋主见超之入，举几捍之，五指皆落，遂弑之。湛之惊起，兵人杀之。江湛闻喧噪声，叹曰：“不用王僧绰言，以至于此！”劭遣兵杀之。并使人杀潘淑妃。浚时在西州府，闻台内喧噪，不知事之济否，骚扰不知所为。俄而劭驰召浚，浚入见劭。劭曰：“潘淑妃遂为乱兵所害。”浚曰：“此是下情，由来所愿。”劭遂即位，下诏曰：“徐湛之、江湛弑逆无状，今罪人斯得，可大赦，改元太初。”以萧斌为仆射，以何尚之为司空。劭不知王僧绰之谋，以为吏部尚书。

纲　三月，宋劭杀其吏部尚书王僧绰。

目　劭料简文帝巾箱，及江湛家书疏，得王僧绰所启飨士，并前代故事，收杀之。僧绰弟僧虔为司徒属，所亲咸劝之逃，僧虔泣曰：“吾兄奉国以忠贞，抚我以慈爱，今日之事，苦不见及耳；若得同归九泉，犹羽化也。”劭因诬北第诸王侯，云与僧绰谋反，杀之。

纲　夏四月，宋江州刺史武陵王骏举兵讨劭，宋人立骏。五月，劭及弟浚皆伏诛。

纲　宋复以何尚之为尚书令。





世祖孝武帝


纲　甲午，春正月，宋铸孝建四铢钱。

纲　宋立子业为太子。

纲　乙未，春，宋镇北大将军沈庆之罢就第。

目　宋镇北大将军、南兖州刺史沈庆之请老，表数十上。诏听以公就第。顷之，宋主复欲用庆之，使何尚之往起之。庆之笑曰：“沈公不效何公，往而复返。”尚之惭而止。

纲　丙申，春正月，魏立贵人冯氏为后。二月，魏主立其子弘为太子。

纲　宋以宗悫为豫州刺史。

纲　冬十二月，宋金紫光禄大夫颜延之卒。

目　延之子竣贵重，凡所资供，一无所受，布衣茅屋，萧然如故。尝乘羸牛笨车，逢竣卤簿，即屏在道侧。常语竣曰：“吾平生不喜见要人，今不幸见汝！”竣起宅，延之谓曰：“善为之，无令后人笑汝拙也。”延之尝早诣竣，见宾客盈门，竣尚未起，延之怒曰：“汝出粪土之中，升云霞之上，遽骄傲如此，其能久乎！”竣丁忧，逾月，起为右将军，丹阳尹如故。

纲　戊戌，春二月，魏以高允为中书令。

目　魏中书侍郎高允，好切谏，事有不便，允辄求见，屏人极论。时有上事为激讦者，魏主谓群臣曰：“君有得失，不能面陈，而上表显谏，欲以彰君之短，明己之直，此岂忠臣所为乎！如高允者，乃真忠臣也。朕有过，未尝不面言，朕闻其过而天下不知，可不谓忠乎！”允所与同征者游雅等皆至大官，封侯，而允为郎二十七年不徙官。魏主谓群臣曰：“汝等虽执弓刀在朕左右，未尝有一言规正；唯伺朕喜悦，祈官乞爵，今皆无功而至王公。允执笔佐国家数十年，为益不少，不过为郎，汝等不自愧乎！”乃拜允中书令。帝重允，常呼为“令公”而不名。

游雅常曰：“前史称卓子康、刘文饶之为人，褊心者或不之信。余与高子游处四十年，未尝见其喜愠之色，乃知古人为不诬耳。高子内文明而外柔顺，其言呐呐不能出口。昔崔司徒尝谓：‘高生丰才博学，一代所推，所乏者，矫矫风节耳。’余亦以为然。及司徒得罪，诏指临责，声嘶股栗，殆不能言；高允独敷陈事理，辞义清辩，人主为之动容，此非所谓矫矫者乎！宗爱用事，威振四海。王公以下趋庭望拜，高子独升阶长揖，此非所谓风节者乎！夫人固未易知；吾既失之于心，崔又漏之于外，此乃管仲所以致恸于鲍叔也。”

纲　冬十月，宋以戴法兴、戴明宝、巢尚之为中书舍人。

目　时宋主亲览朝政，不任大臣；凡选授、迁徙、诛赏大处分，皆与法兴、尚之参怀；内外杂事，多委明宝。三人权重当时；而法兴、明宝大纳货贿，门外成市。吏部尚书顾觊之独不降意。蔡兴宗与觊之善，嫌其风节太峻，之曰：“辛毗有言：‘孙、刘不过使吾不为三公耳。’”之常以为“人禀命有定分，非智力所移，唯应恭己守道；而暗者不达，妄意侥幸，徒亏雅道，无关得丧”。乃著定命论以释之。

纲　己亥，夏五月，宋杀其东扬州刺史颜竣。

纲　秋七月，宋以沈庆之为司空。

纲　庚子，春正月，宋主耕藉田。三月，后亲蚕西郊，太后观礼。

纲　辛丑，夏，宋雍州刺史海陵王休茂反襄阳，为其下所杀。

目　宋主畋游无度，尝出，夜还，敕开门。侍中谢庄居守，以棨信或虚，执不奉旨，须黑敕乃开。宋主曰：“卿欲效郅君章邪？”对曰：“臣闻王者祭祀、畋游，出入有节。今陛下晨往宵归，臣恐不逞之徒，妄生矫诈，是以伏须神笔，乃敢开门耳。”

纲　秋九月，宋司空沈庆之罢就第。

纲　癸卯，夏，宋以蔡兴宗、袁粲为吏部尚书。

目　粲，淑之兄子也。宋主好狎侮群臣，常呼金紫光禄大夫王玄谟为老伧，仆射刘秀之为老悭，侍中颜师伯为；其余短、长、肥、瘦皆有称目。又宠一昆仑奴，令以杖击群臣，惟惮蔡兴宗方严，不敢侵媟。议曹郎王耽之曰：“蔡豫章昔在相府，亦以方严不狎，武帝宴私之日，未尝相召。蔡尚书今日可谓能负荷矣。”

纲　宋大修宫室。

目　宋主为人机警勇决，记问博洽，文章华敏；又善骑射，而奢欲无度。自晋氏渡江以来，宫室草创，孝武始作清暑殿。宋兴，无所增改。至是，始大修宫室，土木被锦绣，赏赐倾府藏。坏高祖所居阴室，于其处起玉烛殿，与群臣观之，床头有土障，壁上挂葛灯笼、麻蝇拂。侍中袁因盛称高祖俭素之德。宋主曰：“田舍公得此，已为过矣。”

纲　甲辰，夏闰五月，宋主骏殂，太子子业立。

目　宋主殂于玉烛殿。太子即位，年十六。蔡兴宗奉玺绶，太子受之，傲惰无戚容。兴宗出，告人曰：“家国之祸，其在此乎！”





废帝


纲　乙巳，春，宋铸二铢钱。

纲　夏五月，魏主浚殂，太子弘立。

纲　冬十一月，宋主杀其太尉沈庆之。

纲　宋主幽其诸父湘东王彧等于殿内。

纲　宋江州刺史晋安王子勋举兵寻阳。

目　宋主子业，以太祖、世祖在兄弟数皆第三，江州刺史晋安王子勋亦第三，故恶之。因何迈之谋，使左右朱景云送药赐子勋死。景云至湓口，停不进。子勋典签谢道迈闻之，驰告长史邓琬。琬曰：“身南土寒士，蒙先帝殊恩，以爱子见托，岂得惜门户百口，期当以死报效。幼主昏暴，社稷危殆，虽曰天子，事犹独夫。今便指帅文武，直造京师，与群公卿士废昏立明耳。”遂称子勋教令所部戒严，子勋戎服出听事，集僚佐，使主帅潘欣之宣旨谕之。四座未对，参军陶亮首请效死前驱，众皆奉旨。乃以亮为谘议中兵总统军事。旬日得五千人，出镇大雷，移檄远近。

纲　宋弑其君子业而立湘东王彧。

目　时三王久幽，不知所为。湘东王彧主衣阮佃夫及子业左右寿寂之、王敬则等阴谋弑子业。先是子业游华林园竹林堂，使宫人倮相逐；一人不从命，斩之。夜，梦在竹林堂，有女子骂曰：“悖虐不道，明年不及熟矣！”于是巫觋言竹林堂有鬼。子业出华林园，悉屏侍卫，与群巫彩女射鬼于竹林堂。寿寂之等抽刀前弑之，宣太皇太后令，数子业罪恶，命湘东王纂承皇极。彧即位，大赦。

纲　宋雍、郢、荆州、会稽郡皆举兵应寻阳。





太宗明帝


纲　丙午，春正月，宋遣建安王休仁讨江州。晋安王子勋遂称帝，二徐、司、豫、青、冀、湘、广、梁、益州皆应之。

目　时，宫省危惧，宋主谋于群臣。蔡兴宗曰：“今普天同叛，人有异志，宜镇之以静，至信待人。叛者亲戚，布在宫省，若绳之以法，则土崩立至，宜明罪不相及之义。物情既定，人有战心，六军精勇，器甲犀利，以待不习之兵，其势相万矣！愿陛下勿忧。”

建武司马刘顺说豫州刺史殷琰，使应寻阳。琰初以家在建康，未许，后不得已而从之。宋主复谓兴宗曰：“诸处未平，殷琰已复同逆；为之奈何？”兴宗曰：“逆之与顺，臣无以辨。然今商旅断绝，而米甚丰贱，四方云合，而人情更安，以此卜之，清荡可必。但臣之所忧，更在事后，犹羊公之言耳。”宋主知琰附寻阳非本意，乃厚抚其家以招之。

纲　秋八月，宋台军克江州，杀子勋。

纲　冬十月，宋徐州刺史薛安都、汝南太守常珍奇叛降于魏。

目　宋徐州刺史薛安都、汝南太守常珍奇等，并遣使乞降于建康。宋主以南方已平，欲示威淮北，命张永、沈攸之将兵五万迎安都。蔡兴宗曰：“安都归顺不虚，止须单使。今以重兵迎之，势必疑惧；如其外叛，招引北寇，将为朝廷旰食之忧。”宋主不从。安都果惧而叛，常珍奇亦以悬瓠降魏，皆请兵自救。

纲　宋立子昱为太子。

目　宋主无子，尝以宫人陈氏赐嬖人李道儿，已复迎还，生昱。又密取诸王姬有孕者，内之宫中，生男则杀其母，而使宠姬母之。

纲　丁未，春正月，魏取宋淮北四州及豫州淮西地。

目　宋张永等弃城夜走。尉元邀其前，薛安都乘其后，大破永等于吕梁之东，死者以万数。宋主召蔡兴宗以败书示之曰：“我愧卿甚！”永及攸之皆坐贬，还屯淮阴。宋由是失淮北四州及豫州淮西之地。

纲　秋八月，宋遣中领军沈攸之击彭城，将军萧道成镇淮阴。

目　宋主复遣沈攸之等击彭城。攸之以清、泗方涸，粮运不继，固执以为不可。宋主怒，强遣之，而使行徐州事萧道成镇淮阴。道成收养豪俊，宾客始盛。

纲　戊申，秋七月，宋以萧道成为南兖州刺史。

纲　己酉，春正月，魏拔宋青州，执其刺史沈文秀。

目　沈文秀守东阳，魏人围之三年，外无救援，士卒昼夜拒战，甲胄生虮虱，无离叛之志。至是，魏人拔东阳，文秀解戎服，正衣冠，持节坐斋内。魏人执之，缚送慕容白曜，使之拜，文秀曰：“各两国大臣，何拜之有！”白曜还其衣，为设馔，锁送平城。魏主宥之，待为下客，给恶衣、疏食；既而重其不屈，拜外都下大夫。于是，青、冀之地，尽入于魏矣。

纲　夏六月，魏立子宏为太子。冬十一月，魏遣使如宋修好。

纲　庚戌，夏六月，宋以南兖州刺史萧道成为黄门侍郎，寻复本任。

目　道成在军中久，民间或言其有异相，宋主疑之，征为黄门侍郎。道成惧，不欲内迁，而无计得留。参军荀伯玉教其遣数十骑入魏境，魏果遣游骑行境上；道成以闻，宋主乃使道成复本任。

纲　辛亥，春二月，宋主杀其弟晋平王休祐，以巴陵王休若为南徐州刺史。

纲　夏五月，宋主杀其弟建安王休仁。

纲　宋以袁粲为尚书令，褚渊为仆射。

纲　秋七月，宋主杀其弟巴陵王休若，以桂阳王休范为江州刺史。

纲　宋以萧道成为散骑常侍。

目　道成被征，所亲以朝廷方诛大臣，多劝勿行。道成曰：“诸卿殊不见事，主上自以太子稚弱，剪除诸弟，何预他人！今唯应速发，不宜见疑。且骨肉相残，自非灵长之祚，祸难将兴，方与卿等戮力耳。”既至，拜散骑常侍。

纲　八月，魏主弘传位于太子宏，自称太上皇帝。

目　魏主聪睿夙成，刚毅有断；而好黄、老、浮屠之学，常有遗世之心。以尚书陆馛为太保，与太尉源贺持节奉玺绶传位于太子宏。时宏生五年矣，有至性，前年，魏主病痈，亲吮之。及是，悲泣不自胜。魏主问其故，对曰：“代亲之感，内切于心。”宏即位，群臣奏曰：“今皇帝幼冲，万机大政，陛下犹宜总之。谨上尊号曰太上皇帝。”从之。徙居北苑崇光宫，国大事乃以闻。

纲　冬十月，宋作湘宫寺。

目　宋主以故第为湘宫寺，备极壮丽。新安太守巢尚之罢还，宋主谓曰：“卿至湘宫寺未？此是我大功德。”散骑侍郎虞愿侍侧曰：“此皆百姓卖儿贴妇钱所为，佛若有知，当慈悲嗟愍，罪高浮图，何功德之有！”宋主怒，使人驱下殿。

纲　壬子，春二月，宋杀其扬州刺史江安侯王景文。

目　宋主虑晏驾后，皇后临朝，景文或有异图，遣使赍手敕并药赐死。景文正与客棋，叩函看已，复置局下，神色不变，局竟，敛子纳奁毕，徐曰：“奉敕见赐以死。”方以敕示客，乃作黑启致谢，饮药而卒。

纲　夏四月，宋主彧殂，太子昱立。

目　宋主病笃，以桂阳王休范为司空，褚渊为护军将军，刘勔为右仆射，与尚书令袁粲、荆州刺史蔡兴宗、郢州刺史沈攸之并受顾命。渊素与萧道成善，荐之，诏以为右卫将军，共掌机事。宋主遂殂。太子昱即位，生十年矣。粲等秉政，承奢侈之后，务弘节俭，欲救其弊；而阮佃夫等用事，货赂公行，不能禁也。





苍梧王


纲　癸丑，春二月，魏以孔乘为崇圣大夫。

纲　冬十月，宋尚书令袁粲以母丧去职。

纲　甲寅，夏六月，宋以萧道成为中领军。

目　道成与袁粲、褚渊、刘秉更日入直决事，号为“四贵”。秋九月，宋以袁粲为中书监、领司徒，褚渊为尚书令，刘秉为丹阳尹。

纲　丙辰，夏六月，魏太后冯氏弑其主弘，复称制。

目　魏尚书李敷弟奕，得幸于冯太后，为太上所诛。冯太后由此怒太上。至是，密行鸩毒。大赦，改元，复临朝称制。

纲　宋加萧道成左仆射，刘秉中书令。





顺帝


纲　丁巳，秋七月，宋中领军萧道成弑其主昱，而立安成王准。自为司空、录尚书事。

目　宋主昱自京口既平，骄恣尤甚。尝直入领军府，道成昼卧祼袒，昱令起立，画腹为的，引满将射之。道成敛板曰：“老臣无罪。”乃更以骲箭，射中其脐。投弓大笑。道成忧惧，密与袁粲、褚渊谋废立。粲曰：“主上幼年，微过易改。伊、霍之事，非季世所行；纵使功成，亦终无全地。”渊默然。

越郡校尉王敬则潜自结于道成。道成命敬则阴结昱左右杨玉夫、杨万年、陈奉伯等，使伺机便。至是，昱乘露车，与左右于台冈赌跳，仍往青园尼寺，晚，至新安寺偷狗，饮酒醉，还。玉夫、万年刎其首。奉伯袖之，称敕开门，出，与敬则。敬则驰诣领军府。道成以太后令召诸大臣入议。王敬则拔刃跳跃曰：“天下事皆应关萧公！敢有开一言者，血染敬则刃！”褚渊曰：“非萧公无以了此。”道成乃下议迎立安成王。遂以太后令，数昱罪恶，追废为苍梧王。仪卫至东府门，安成王令门者勿开，以待袁司徒。粲至，乃入即位，时年十一。以道成为司空、录尚书事、骠骑大将军，出镇东府；刘秉为尚书令；袁粲镇石头。粲性冲静，每有朝命，常固辞，不得已乃就职。至是，知萧道成有不臣之志，阴欲图之，即日受命。

纲　冬十一月，宋荆、襄都督沈攸之举兵江陵，讨萧道成。

纲　宋中书监袁粲、尚书令刘秉，谋诛萧道成，不克而死。

目　湘州刺史王蕴与沈攸之深相结。与袁粲、刘秉密谋诛道成。粲谋既定，将以告褚渊；众谓不可。粲曰：“渊与彼虽善，岂容大作同异！”乃以谋告渊，渊即以告道成。道成遣戴僧静等攻粲。刘秉逾城走。粲下城谓其子最曰：“本知一木不能止大厦之崩，但以名义至此。”僧静逾城独进，最以身卫粲，僧静直前斫之。粲谓最曰：“我不失忠臣，汝不失孝子！”遂父子俱死。百姓哀之，为之谣曰：“可怜石头城，宁为袁粲死，不作褚渊生！”秉父子亦为追者所杀。

纲　沈攸之攻郢城，不克。

纲　宋萧道成假黄钺，出顿新亭。

目　道成谓参军江淹曰：“天下纷纷，君谓何如？”淹曰：“成败在德，不在众寡。公雄武有奇略，宽容而仁恕，贤能毕力，民望所归，奉天子以伐叛逆，五胜也。彼志锐而器小，有威而无恩，士卒解体，缙绅不怀，悬兵数千里而无同恶相济，五败也：虽豺狼十万，终为我获必矣。”

纲　戊午，春正月，宋沈攸之军溃，走死。萧道成自为太尉，都督十六州诸军事。

纲　秋九月，宋萧道成自为太傅、扬州牧，加殊礼。

目　道成欲倾宋室，夜召长史谢胐，屏人与语，久之，胐无言；道成虑胐难提烛小儿，取烛遣出，胐又无言；道成乃呼左右。王俭知其旨，他日，请间言于道成曰：“公今名位，故是经常宰相，宜绝礼群后，微示变革。然当先令褚公知之。”少日，道成造褚渊，曰：“我梦得官。”渊曰：“今授始尔，恐一二年间未容便移。”道成还以告俭。俭曰：“褚未达耳。”即倡议加道成太傅，假黄钺。道成谓所亲任遐曰：“褚公不从，奈何？”遐曰：“彦回惜身保妻子，非有奇才异节；遐能制之。”渊果无违异。诏进道成假黄钺、大都督中外诸军事、太傅、领扬州牧，剑履上殿，入朝不趋，赞拜不名。

右宋八主，合六十年。





齐纪　附北魏


太祖高帝


纲　己未，春正月，宋以谢胐为侍中。

纲　三月，宋萧道成自为相国，封齐公，加九锡。

纲　夏四月，齐公道成进爵为王。

纲　齐王道成称皇帝，废宋主为汝阴王，徙之丹阳。以禇渊为司空。

目　宋主下诏禅位于齐，而不肯临轩。王敬则勒兵入迎，启譬令出，宋主收泪谓曰：“欲见杀乎？”敬则曰：“出居别宫耳。官先取司马家亦如此。”宋主泣而弹指曰：“愿后身世世勿复生天王家！”是日，百僚陪位。侍中谢胐在直，当解玺绶，阳为不知，曰：“有何公事？”传诏云：“解玺绶授齐王。”胐曰：“齐自应有侍中。”乃引枕卧。传诏惧，使胐称疾，胐曰：“我无疾，何所道！”遂朝服步出。乃以王俭为侍中，解玺绶。礼毕，宋主出就东邸。司空禇渊奉玺绶，诣齐宫劝进。齐王即皇帝位。奉宋主为汝阴王，筑宫丹阳，置兵守卫。以褚渊为司徒。

纲　齐褚渊、王俭等进爵有差。

目　处士何点戏谓人曰：“我作齐书已竟，其赞曰：‘渊既世族，俭亦国华，不赖舅氏，遑恤国家。’”点，尚之之孙也。渊、俭母皆宋公主，故点云然。

纲　五月，齐主道成弒汝阴王，灭其家。

纲　齐立世子赜为太子，诸子皆封王。

纲　庚申，冬十二月，齐以褚渊为司徒。

目　渊入朝，以腰扇障日。征虏功曹刘祥曰：“作如此举止，羞面见人，扇障何益！”渊曰：“寒士不逊！”祥曰：“不能杀袁、刘，安得免寒士！”祥好文章，性刚疏，撰宋书，讥斥禅代；王俭以闻，徙广州卒。

纲　壬戌，春三月，齐主道成殂，太子赜立。

目　高帝沉深有大量，博学能文。性清俭，主衣中有玉导，上曰：“留此正长病源！”即命击碎；仍简按有何异物，皆随此例。每曰：“使我治天下十年，当使黄金与土同价。”

纲　夏六月，齐立子长懋为太子。

纲　秋，齐南康公褚渊卒。

目　渊卒，世子贲耻其父失节，服除，遂不仕，以爵让其弟蓁，屏居墓下终身。





世祖武帝


纲　癸亥，夏闰四月，魏子恂生。

目　魏主后宫林氏生子恂。冯太后以恂当为太子，赐林氏死，自抚养之。

纲　秋七月，齐以王僧虔为特进光禄大夫。

目　初，齐主以侍中王僧虔为光禄大夫、开府仪同三司。僧虔固辞开府，谓兄子俭曰：“汝行登三事；我若受此，是一门二台司也，吾实惧焉。”累年不拜，至是，许之，加特进。

纲　冬十月，荧惑逆行入太微。

目　齐有司请禳之，齐主曰：“应天以实不以文，我克己求治，思隆惠政，灾若在我，禳之奚益！”

纲　十二月，魏始禁同姓为婚。

纲　甲子，春正月，齐以竟陵王子良为司徒。

目　子良，齐主之子也。少有清尚，倾意宾客，开西邸，多聚古人器服以充之。范云、萧琛、任昉、王融、萧衍、谢脁、沈约、陆倕并以文学见亲，号曰“八友”。柳恽、王僧孺、江革、范缜、孔休源亦预焉。

子良笃好释氏，招致名僧讲论，或亲为赋食、行水。范缜盛称无佛。子良曰：“君不信因果，何得有富贵、贫贱？”缜曰：“人生如树花同发，随风而散，或拂帘幌坠茵席之上，或关篱墙落粪溷之中。坠茵席者，殿下是也；落粪溷者，下官是也。贵贱虽殊，因果何在！”子良无以难。缜又著神灭论，以为：“形者神之质，神者形之用也。神之于形，犹利之于刀；未闻刀没而利存，岂容形亡而神在哉！”子良使王融谓之曰：“卿才美，何患不至中书郎；而故乖剌为此，甚可惜也，宜急毁之。”缜大笑曰：“使缜卖论取官，已至令、仆矣。”

萧衍好筹略，有文武才干，王俭深器之，曰：“萧郎出三十，贵不可言。”

纲　冬十月，齐以长沙王晃为中书监。

目　齐旧制：诸王在都，唯得置捉刀四十人。至是，晃自南徐刺史罢还，私载数百人仗。齐主闻之，大怒，遂不被亲宠。武陵王晔多才艺而疏悻，亦无宠。尝侍宴，醉伏地，貂抄肉柈。帝笑曰：“肉污貂。”对曰：“陛下爱羽毛而疏骨肉。”帝不悦。

纲　乙丑，夏五月，齐以王俭领国子祭酒。

目　自宋世祖好文章，士大夫无专经者。俭少好礼学及春秋，言论造次必于儒者，由是衣冠翕然，更尚儒术。俭作解散髻，斜插簪；朝野多慕效之。俭尝谓人曰：“江左风流宰相，唯有谢安。”意以自比也。上深委仗之，士流选用，奏无不可。

纲　丁卯，春正月，魏光禄大夫成阳公高允卒。

目　允历事五帝，出入三省，五十余年，未尝有谴；冯太后及魏主甚重之。允仁恕简静，虽处贵重，情同寒素；执书吟览，昼夜不去手；诲人以善，恂恂不倦；笃亲念故，无所遗弃。显祖徙青、徐望族于代，其人多允婚媾，流离饥寒；允倾家赈施，咸得其所，又随其才行，荐之于朝。议者多以初附间之，允曰：“任贤使能，何有新旧！必若有用，岂可以此抑之！”至是卒，年九十八。

纲　冬十二月，魏以高祐为西兖州刺史。

目　魏主问秘书令高祐曰：“何以止盗？”对曰：“昔宋均立德，猛虎渡河；卓茂行化，蝗不入境。况盗贼，人也；苟守宰得人，治化有方，止之易矣。”又言：“今之选举，不采识治之优劣，专简年劳之多少，非所以尽人才也。若停薄艺，弃朽劳，唯才是举，则官方穆矣。又勋旧之臣，才非抚民者，可加以爵赏，不宜委以方任，所谓王者可私人以财，不私人以官者也。”魏主善之。祐出镇滑台。命县立讲学，党立小学。

纲　己巳，冬十二月，齐以张绪领扬州中正，江为都官尚书。

目　长沙王晃属张绪用吴兴闻人邕，绪不许。晃便固请，绪正色曰：“此是身家州乡，殿下安得见逼！”中书舍人纪僧真得幸于齐主，容表有士风，请于齐主曰：“臣出自武吏，阶荣至此；无复所须，唯就陛下乞作士大夫。”齐主曰：“此由江、谢瀹，可自诣之。”僧真诣，登榻坐定，顾左右曰：“移吾床远客！”僧真丧气而退，告齐主曰：“士大夫故非天子所命！”

纲　庚午，秋九月，魏太后冯氏殂。

纲　壬申，春，魏修尧、舜、禹、周公、孔子之祀。

纲　冬，齐诏太子家令沈约撰宋书。

纲　齐遣使如魏。

目　魏主甚重齐人，亲与谈论，顾谓群臣曰：“江南多好臣。”侍臣李元凯对曰：“江南多好臣，岁一易主；江北无好臣，百年一易主。”魏主甚惭。

纲　癸酉，春正月，齐以陈显达为江州刺史。

目　显达自以门寒位重，每迁官，常有愧惧之色，戒其子勿以富贵陵人；而诸子多事豪侈，显达曰：“麈尾、蝇拂是王、谢家物，汝不须捉此！”取而烧之。

纲　齐太子长懋卒。夏四月，齐主立其孙昭业为太孙。

纲　秋七月，魏主立其子恂为太子。

纲　魏诏大举伐齐。

目　魏主以平城地寒，六月雨雪，风沙常起，将迁都洛阳；恐群臣不从，乃议大举伐齐，欲以胁众。命太常卿王谌筮之，遇革。魏主曰：“‘汤、武革命，顺乎天而应乎人。’吉孰大焉！”任城王澄曰：“陛下奕叶重光，帝有中土；今出师而得革命之象，未为全吉也。”魏主厉声曰：“社稷，我之社稷，任城欲沮众邪！”澄曰：“社稷虽为陛下之有，臣为社稷之臣，安可知危而不言邪！”魏主还宫，召澄屏人谓曰：“平城，用武之地，非可文治。移风易俗，其道诚难。朕欲因此迁宅中原，卿以为何如？”澄曰：“陛下欲卜宅中土以经略四海，此周、汉之所以兴隆也。”魏主曰：“北人习常恋故，必将惊扰，奈何？”澄曰：“非常之事，故非常人之所及。陛下断自圣心，彼亦何所能为！”魏主曰：“任城，吾之子房也！”于是戒严。齐主闻之，亦发扬、徐民丁，广设召募以备之。

纲　齐主赜殂，太孙昭业立。以竟陵王子良为太傅，萧鸾为尚书令。

目　世祖留心政事，务总大体，严明有断，郡县久于其职。长吏犯法，封刃行诛。故永明之世，百姓丰乐，盗贼屏息。然颇好游宴，华靡之事，常言恨之，未能顿遣。

纲　魏主发平城。

纲　九月，魏主至洛阳，罢兵。

目　魏主至洛阳，霖雨不止。诏诸军前发。魏主戎服，执鞭乘马而出。群臣稽颡于马前，曰：“今者之举，天下所不愿，臣不知陛下独行何之？臣等敢以死请！”魏主乃谕群臣曰：“今者兴发不小，动而无成，何以示后！苟不南伐，当迁都于此。”南安王桢进曰：“‘成大功者不谋于众。’今陛下苟辍南伐之谋，迁都洛邑，此臣等之愿，苍生之幸也。”群臣皆呼万岁。时旧人虽不愿内徙，而惮于南伐，无敢言者；遂定迁都之计。李冲曰：“愿陛下暂还代都，俟经营毕功，然后临之。”魏主曰：“朕将巡省州郡，至邺小停，春首即还，未宜归北。”乃遣任城王澄还平城，谕留司百官曰：“此真所谓革矣。王其勉之！”又使将军于烈还镇平城。

纲　冬十月，魏营洛都。

纲　魏以王肃为辅国将军。

目　王肃见魏主于邺，陈伐齐之策。魏主与之言，不觉促席移晷。自是器遇日隆，人莫能间。或屏左右，语至夜分，自谓相得之晚。时魏主方议兴礼乐，变华风，凡威仪文物，皆肃所定。





高宗明帝


纲　甲戌，春三月，魏主还平城。

纲　秋七月，齐萧鸾弒其君昭业而立新安王昭文，自为骠骑大将军、录尚书事，封宣城公。

目　是时，萧谌、萧坦之握兵权，仆射王晏总尚书事。西昌侯鸾以废立之谋告晏及丹阳尹徐孝嗣，皆从之。鸾虑事变，以告坦之，坦之驰谓谌，谌惶遽从之。鸾使谌先入，自引兵入云龙门。齐主闻变，犹为手敕呼萧谌，俄而谌引兵入，齐主拔剑自刺，不入，舆接而出。行至西弄，弑之。以太后令，追废昭业为郁林王，迎立新安王昭文。吏部尚书谢瀹方与客棋，闻变，竟局，还卧，竟不问外事。大匠虞家窃叹曰：“王、徐遂缚袴废天子，天下岂有此理邪！”新安王即位，年十五。以鸾为骠骑大将军、录尚书事、扬州刺史，封宣城郡公。

纲　九月，魏主考绩，黜陟百官。

目　初，魏主诏：“三载考绩，即行黜陟；各令当曹考其优劣为三等。”于是亲临朝堂，黜陟百官。又谓陆睿曰：“人言‘北俗质鲁，何由知书！’然今知书者甚众，顾学与不学耳。朕修百官，兴礼乐，其志固欲移风易俗。使卿等子孙渐染美俗，闻见广博耳。”

纲　齐宣城公鸾杀鄱阳王锵等七人。

纲　冬十月，齐宣城公鸾自为太傅、扬州牧，进爵为王。

目　鸾谋继大统，多引名士与参筹策。侍中谢胐心不愿，乃求出为吴兴太守。至郡，致酒数斛，遗其弟吏部尚书瀹曰：“可力饮此，勿预人事！”

纲　鸾虽专政，人情未服。自以胛有赤志，以示王洪范而谓之曰：“人言此是日月相，卿幸勿泄！”洪范曰：“公日月在躯，如何可隐，当转言之！”

纲　齐宣城王鸾杀衡阳王钧等四人。

纲　魏主发平城。

纲　齐宣城王鸾废其主昭文为海陵王而自立。

目　鸾以皇太后令，废昭文为海陵王而自立。以王敬则为大司马，陈显达为太尉。尚书虞悰称疾不陪位，齐主鸾欲引参佐命，使王晏喻之。悰曰：“主上圣明，公卿戮力，宁假朽老以赞维新乎！不敢闻命。”因恸哭。朝仪欲纠之，徐孝嗣曰：“此亦古之遗直。”乃止。

纲　十一月，齐立子宝卷为太子。

纲　魏主至洛阳。

纲　齐主鸾弒海陵王。

纲　十二月，魏禁胡服。

纲　魏主自将伐齐。





纲鉴易知录卷三七


齐纪　附北魏


高宗明帝


纲　乙亥，春二月，魏主攻钟离，不克。遣使临江数齐主之罪而还。

纲　夏四月，魏主如鲁城祠孔子，封其后为崇圣侯。

目　魏主如鲁城，亲祠孔子；拜孔氏四人、颜氏二人官，仍选诸孔宗子一人封崇圣侯，奉孔子祀。命修其墓，建碑铭。

纲　五月，魏主至洛阳。

纲　六月，魏禁胡语，求遗书，法度量。

纲　秋八月，魏立国子太学、四门小学。

纲　魏以薛聪为直将军。

目　魏主好读书，手不释卷，又善属文，诏策皆自为之。好贤乐善，情如饥渴，所与游接，常寄以布素之意，如李冲、李彪、高闾、王肃之徒，皆以文雅见亲，贵显用事；制礼作乐，蔚然可观，有太平之风焉。

治书侍御史薛聪，弹劾不避强御，魏主或欲宽贷，聪辄争之。魏主每曰：“朕见聪，不能不惮，况诸人乎！”自是贵戚敛手。累迁直将军，魏主外以德器遇之，内以心膂为寄，亲卫禁兵，委聪管领，时政得失，动辄匡谏，而厚重沈密，外莫窥其际。每欲进以名位，辄苦让不受。魏主亦雅相体悉，谓之曰：“卿天爵自高，固非人爵之所能荣也。”

纲　九月，魏六宫、文武迁于洛阳。

纲　冬十二月，魏班品令，赐冠服。

目　魏主见群臣于光极堂，宣下品令，光禄勋于烈子登引例求迁官，烈表曰：“圣明之朝，理应廉让，而登引例求进；是臣素无教训，乞行黜落！”魏主曰：“此乃有识之言，不谓烈能辨此！”乃引见登，谓曰：“以卿父有谦逊之美，直士之风，进卿校尉。”魏主谓群臣曰：“国家从来有一事可叹：臣下莫肯公言得失是也。夫人君患不能纳谏，人臣患不能尽忠。自今朕举一人，如有不可，卿等直言其失；若有才能而朕所不识，卿等亦当举之。得人有赏，不言有罪。”

纲　魏行太和五铢钱。

纲　丙子，春正月，魏改姓元氏，初定族姓。

目　魏主下诏，以为“北人谓土为‘拓’，后为‘跋’。魏之先出于黄帝，以土德王，故为拓跋氏。夫土者，黄中之色，万物之元也；宜改姓元氏”。

魏主雅重门族，以范阳卢敏、清河崔宗伯、荥阳郑羲、太原王琼四姓，衣冠所推，咸纳其女以充后宫。又诏以：“代人穆、陆、贺、刘、楼、于、稽、尉八姓，勋著当世，位尽王公，勿充猥官，一同四姓。”

魏主与群臣论选调，李冲曰：“今日何为专取门品，不拔才能？傅说、吕望岂可以门地得之！”魏主曰：“非常之人，旷世乃有一二耳。”李彪曰：“鲁之三卿，孰若四科？”韩显宗曰：“陛下岂可以贵袭贵，以贱袭贱！”魏主曰：“必有高明卓然、出类拔萃者，朕亦不拘此制。”

纲　二月，魏诏：“群臣听终三年丧。”

纲　三月，齐诏：“去乘舆金银饰。”

目　齐主志慕节俭，故有是诏。太官元日上寿，有银酒枪，齐主欲坏之；王晏等咸称盛德，卫尉萧颖胄曰：“朝廷盛礼，莫若三元。此器旧物，不足为侈。”齐主不悦。后遇曲宴，银器满席。颖胄曰：“陛下前欲坏酒枪，恐宜移在此器。”齐主甚惭。

纲　秋八月，魏太子恂有罪，废为庶人。

目　恂不好学；体素肥大，苦河南地热，常思北归。魏主赐之衣冠，恂常私着胡服。中庶子高道悦数切谏，恂恶之。谋轻骑奔平城，手刃道悦于禁中。魏主大骇，引见群臣，议欲废之。太傅穆亮、太保李冲免冠谢，帝曰：“‘大义灭亲’，古人所贵。恂欲违父逃叛，跨据恒、朔，天下之恶孰大焉！若不去之，乃社稷之忧也。”乃废恂为庶人，置于河阳无鼻城，以兵守之。

纲　冬十月，魏置常平仓。

纲　魏除逋亡缘坐法。

目　初，魏主以有罪徙边者多逋亡，乃制一人逋亡，阖门充役。光州刺史崔挺谏曰：“善人少，恶人多。若一人有罪，延及阖门，则司马牛受桓魋之罚，柳下惠婴盗跖之诛，岂不哀哉！”魏主从之。

纲　丁丑，春正月，魏立子恪为太子。三月，魏主杀其故太子恂。

目　恂既废，颇自悔过。中尉李彪表恂复与左右谋逆，魏主赐恂死。

纲　戊寅，夏四月，齐大司马王敬则反会稽，至曲阿，败死。

目　齐大司马、会稽太守王敬则，自以高、武旧将，心不自安。齐主外虽礼之，而内实相疑，闻其衰老，且居内地，故得少宽。敬则世子仲雄善琴，齐主以蔡邕焦尾琴借之。仲雄作懊歌曰：“常叹负情侬，郎今果行许。”又曰：“君行不净心，那得恶人题！”齐主愈猜愧。会疾病，乃以张瓌为平东将军、吴郡太守，以防敬则。敬则闻之，曰：“东今有谁，只是欲平我耳！东亦何易可平！”徐州行事谢脁，敬则子婿也。敬则子幼隆遣人告之，脁执其使以闻。敬则遂举兵反，帅实甲万人过浙江。张瓌遣人拒之，闻鼓声，皆散走，瓌逃民间。五月，齐主诏前军司马左兴盛、将军胡松等筑垒于曲阿长冈。敬则急攻之，松引骑兵突其后；敬则军大败，斩之。

谢脁以功迁吏部郎。三让，不许。中书疑脁官未及让，祭酒沈约曰：“近世小官不让，遂成恒俗。谢今所让，又别有意。夫让出人情，岂关官之大小邪！”

纲　秋七月，魏省宫掖费用以给军赏。

纲　齐以萧衍为雍州刺史。

纲　齐主鸾殂，太子宝卷立。

目　齐主初有疾，甚秘之，至是殂。太子宝卷即位，恶灵在太极殿，欲速葬，尚书令徐孝嗣固争，得逾月。每当哭，辄云喉痛。大中大夫羊阐入临，无发，俯仰帻脱，宝卷辍哭大笑，谓左右曰：“秃鹙啼来乎！”





东昏侯


纲　己卯，春正月，齐遣太尉陈显达帅师侵魏。

纲　魏后冯氏有罪，退处后宫。

纲　魏以彭城王勰为司徒。

纲　二月，齐师取魏马圈、南乡。三月，魏主自将御之，齐师败绩。

纲　夏四月，魏主宏殂于谷塘原，后冯氏伏诛，太子恪立。

纲　秋八月，齐主杀其仆射江祏、侍中江祀。始安王遥光起兵东城，右将军萧坦之讨平之。

纲　闰月，齐主杀其仆射萧坦之、领军刘暄。冬十月，齐主杀其司空徐孝嗣、将军沈文季。

纲　庚辰，春正月，齐豫州刺史裴叔业以寿阳叛，降于魏。魏遣司徒彭城王勰镇之。

纲　夏四月，齐遣将军崔慧景将兵讨寿阳。慧景还兵，奉江夏王宝玄逼建康，兵败，皆死。

目　齐主遣平西将军崔慧景将水军讨寿阳，过广陵数十里，会诸军士曰：“吾荷三帝厚恩，当顾托之重。幼主昏狂，朝廷坏乱；危而不扶，责在今日。欲与诸君共建大功以安社稷，何如？”众皆响应。于是还军向广陵，司马崔恭祖纳之。齐主遣左兴盛督诸军以讨之。

慧景济江。遣使奉江夏王宝玄为主，宝玄斩其使，而密与相应，分部军众，随慧景向建康。攻竹里，拔之。万副儿说慧景曰：“今平路皆为台军所断，不可议进；惟宜从蒋山龙尾上，出其不意耳。”慧景从之，分遣千余人，鱼贯缘山，自西岩夜下，鼓噪临城。台军惊散，宫门闭，慧景引众围之。左兴盛走逃淮渚，慧景擒杀之。

时豫州刺史萧懿将兵在小岘，齐主遣密使告之。懿方食，投箸而起，自采石济江。慧景独遣崔觉将数千人度南岸，战败，慧景将腹心数人潜去，为人所杀。宝玄逃亡，数日乃出，齐主杀之。

初，慧景欲交处士何点，点不顾。及围建康，逼召点；点往赴之，日谈佛义，不及军事。慧景败，齐主欲杀点。萧畅曰：“点若不诱贼共讲，未易可量。以此言之，乃应得封！”齐主乃止。

纲　齐以萧懿为尚书令。

纲　秋八月，齐后宫火。

目　齐后宫火。时嬖幸之徒皆号为“鬼”。有赵鬼者，能读西京赋，言于齐主曰：“柏梁既灾，建章是营。”齐主乃大起芳乐、玉寿等诸殿，以麝涂壁，刻画装饰，穷极绮丽。后宫服御，极选珍奇，凿金为莲花以贴地，令潘妃行其上，曰：“此步步生莲花也。”嬖幸因缘为奸利，课一输十。百姓困尽，号泣道路。

纲　冬十月，齐主杀其尚书令萧懿。

目　初，齐主出入无度，或劝懿因其出门，举兵废之。懿不听。嬖臣茹法珍等惮懿，说齐主曰：“懿将行隆昌故事。”齐主然之。长史徐曜甫知之，密具舟江渚，劝懿奔襄阳。懿曰：“自古皆有死，岂有叛走尚书令邪！”至是，齐主赐懿药于省中。懿且死，曰：“家弟在雍，深为朝廷忧之。”

纲　十一月，齐雍州刺史萧衍起兵襄阳，行荆州事萧颖胄亦以南康王宝融起兵江陵。

目　萧衍闻懿死，夜召张弘策等入宅定议。明日，集僚佐谓曰：“昏主暴虐，当与卿等共除之！”时南康王宝融为荆州刺史，长史萧颖胄行府州事，齐主遣将军刘山阳就颖胄兵袭襄阳。衍知其谋，遣将军王天虎诣江陵，遍与州府书，声云：“山阳西上，并袭荆、雍。”颖胄疑未决；山阳至巴陵，衍复令天虎赍书与颖胄及其弟颖达。山阳迟回不上，颖胄大惧，夜呼参军席阐文等闭斋定议。阐文曰：“萧雍州蓄养士马，非复一日，必不可制；就能制之，岁寒复不为朝廷所容。今若杀山阳，与雍州举事，立天子以令诸侯，则霸业成矣。山阳既不信我，今斩送天虎，则彼疑可释。至而图之，罔不济矣。”颖达亦劝颖胄从阐文计。诘旦，颖胄谓天虎曰：“卿与刘辅国相识，今不得不借卿头！”乃斩天虎送山阳，山阳大喜，单车诣颖胄。伏兵斩之。乃以南康王宝融教纂严以萧衍都督前锋，颖胄都督行留诸军事。

颖胄送刘山阳首于萧衍，衍遂表劝宝融称尊号；不许。十二月，颖胄及司马夏侯详移檄建康州郡，数齐主及梅虫儿、茹法珍罪恶。夏侯详之子亶为殿中主帅，自建康亡归。称奉宣德太后令：“南康王（宜）纂承皇祚，方俟清宫，未即大号；可封十郡为宣城王、相国、荆州牧，选百官。”

初，陈显达、崔慧景之乱，上庸太守韦睿曰：“陈虽旧将，非命世才；崔颇更事，懦而不武；其赤族宜矣。定天下者，殆必在吾州将乎？”乃遣二子自结于萧衍。及衍起兵，睿帅郡兵二千倍道赴之。冯道根居母丧，亦帅乡人子弟来赴。





和帝


纲　辛巳，春正月，齐南康王宝融称相国。萧衍发襄阳。

纲　二月，齐萧衍围郢城。

纲　三月，齐相国南康王宝融废其君宝卷为涪陵王而自立。

纲　秋八月，齐萧衍克寻阳。

纲　九月，齐萧衍引兵东下。

目　齐主宝融诏萧衍，若定京邑，得以便宜从事。衍留郑绍叔守寻阳，引兵东下，谓曰：“卿，吾之萧何、寇恂也。”比克建康，绍叔督江、湘粮运，未尝乏绝。

纲　冬十月，齐萧衍围建康。

纲　十二月，齐人弑涪陵王宝卷。萧衍入建康，以太后令追废宝卷为东昏侯，自为大司马，承制。

目　衍入屯阅武堂，下令大赦。凡昏制谬赋，淫刑滥役，悉皆除荡。潘妃有国色，衍欲留之，以问领军王茂，茂曰：“亡齐者此物，留之恐贻外议。”乃并茹法珍等诛之。

纲　齐大司马衍执豫州刺史马仙琕、吴兴太守袁昂，既而释之。

右齐七主合二十四年。





梁纪　附北魏


高祖武帝


纲　壬午，春正月，齐大司马衍迎宣德太后入宫称制；二月，衍自为相国，封梁公，加九锡。

目　初，衍与范云、沈约、任昉同在竟陵王西邸，至是，引云为谘议，约为司马，昉为记室，参谋议。谢胐、何胤先弃官居家，衍奏征为军谘祭酒，胐、胤皆不至。衍内有受禅之志，沈约进曰：“齐祚已终，明公当承其运，虽欲谦光，不可得已。”衍曰：“吾方思之。”约曰：“公初建牙樊、沔，此时应思；今王业已成，何所复思！若天子还都，公卿在位，则君臣分定，无复异心，岂复有人方更同公作贼！”衍然之。召云等告之，云对略同约旨。衍曰：“我起兵三年矣，诸将不为无功，然成帝业者，卿二人也。”乃诏进衍位相国、扬州牧，封十郡为梁公，备九锡，置百司。

纲　梁公衍进爵为王。

纲　三月，齐主发江陵，以萧憺都督荆、湘六州军事。

纲　夏四月，梁王衍称皇帝，废齐主为巴陵王，迁太后于别宫。封拜其功臣有差。

纲　梁主衍弒巴陵王于姑孰，齐御史中丞颜见远死之。

目　梁主欲以南海郡为巴陵国，徙王居之。沈约曰：“不可慕虚名而受实祸。”梁主颔之，乃使所亲郑伯禽诣姑孰，以生金进王。王曰：“我死不须金，醇醪足矣。”乃饮沉醉，伯禽就折杀之。王之镇荆州也，琅邪颜见远为录事参军；及即位，为御史中丞；既禅位，见远不食，数日而卒。梁主闻之曰：“我自应天从人，何预天下士大夫事，而颜见远乃至于此。”

纲　梁征谢胐、何胤、何点，不至。

纲　梁置谤木、肺石函。

目　梁主诏：“公车府谤木、肺石各置一函，若肉食莫言，欲有横议，投谤木函；若有功劳才器，冤沉莫达者，投肺石函。”

纲　秋八月，梁定正雅乐。

纲　冬十一月，梁立子统为太子。

目　统生五岁，能遍诵五经。

纲　癸未，春正月，梁以沈约、范云为左、右仆射，尚书令王亮废为庶人。

纲　夏五月，梁仆射范云卒，以左丞徐勉、将军周舍同参国政。

纲　六月，梁以谢胐为司徒。

目　胐逃窜年余，一旦轻舟自出诣阙，以为司徒、尚书令。胐辞脚疾不堪拜谒，角巾白舆诣云龙门谢；诏乘小车就席。明日，梁主幸其宅，宴语尽欢。胐固陈本志，不许。胐素惮烦，不省职事，众颇失望。

纲　冬，十月，魏以仆射源怀为行台，巡北边。

目　魏既迁洛阳，北边荒远，因以饥馑，百姓困弊。乃加仆射源怀行台，使持节巡行北边，赈贫乏，考殿最，事之得失，先决后闻。怀通济有无，饥民赖之。沃野镇将于祚，后之世父，与怀通婚。时于劲方用事，势倾朝野，祚颇有受纳。怀将入镇，祚郊迎道左，怀不与语，即劾奏免官。怀朔镇将元尼须与怀旧交，贪秽狼藉，置酒，谓怀曰：“命之长短，系卿之口。”怀曰：“今日源怀与故人饮酒之坐，非鞫狱之所也。明日，公庭始为使者检镇将罪状之处耳。”竟案抵罪。

纲　梁吉翂请代父死，梁主赦之。

目　冯翊吉翂父为原乡令，为奸吏所诬，逮诣廷尉，罪当死。翂年十五，挝登闻鼓，乞代父命。梁主以其幼，疑人教之，使廷尉卿蔡法度讯之。翂曰：“囚虽愚幼，岂不知死之可惮！顾不忍见父极刑，故求代之。此非细故，奈何受人教邪！”法度以闻上，乃宥其父罪。丹阳尹王志欲于岁首举充纯孝。翂曰：“异哉王尹，何量翂之薄乎！父辱子死，道固当然；若翂当此举，乃是因父取名，何辱如之！”固拒而止。

纲　甲申，冬十一月，魏营国学。

目　时魏学业大盛，燕、齐、赵、魏间，教授者不可胜数，弟子著录多者千余人，州举茂异，郡贡孝廉，每年逾众。

纲　乙酉，春正月，梁置五经博士，立州、郡学。

目　梁主雅好儒术，以东晋、宋、齐虽置国学，而无讲授之实，乃下诏曰：“二汉登贤，莫非经术，服习雅道，名立行成。魏、晋浮荡，儒教沦歇，风节罔树，抑此之由。其置五经博士，广开馆宇，招内后进，给其饩廪，其射策通明者即除为吏。”又选学生往云门山从何胤受业，命胤选经明行修者以闻。分遣博士、祭酒巡州、郡，立学。

纲　夏六月，梁初立孔子庙。

纲　秋八月，魏有芝生于太极殿。

目　侍中崔光上表曰：“气蒸成菌，生于墟落湿秽之地，不当生于殿堂高华之处；今忽有之，诚足异也。夫野木生朝，野鸟入庙，古人皆以为败亡之象，故太戊、高宗惧灾修德，殷道以昌。今西南二方，兵革未息，郊甸之内，大旱逾时，民劳物悴，莫此之甚，承天育民者所宜矜恤；愿陛下侧躬耸意，惟新圣道，节夜饮之乐，养方富之年，则魏祚可以永隆，皇寿等于山岳矣。”

纲　冬十一月，梁大有年。

纲　丙戌，夏四月，魏罢盐池之禁。

目　初，魏御史中尉甄琛言：“一家之长必惠养子孙，天下之君，必惠养兆民，未有为人父母而吝其醯醢，富有群生而榷其一物者也。今县官鄣护河东盐池而收其利，是专奉口腹而不及四体也。天子富有四海，何患于贫！乞弛盐禁，与民共之！”录尚书事勰、尚书峦奏曰：“圣人敛山泽之货以宽田畴之赋，收关市之税以助什一之储，取此与彼，皆非为身，所谓资天地之产，惠天地之民也。窃谓宜如旧式。”魏主卒从琛议。

纲　丁亥，春三月，梁将军曹景宗、豫州刺史韦睿大败魏师于钟离。

目　魏中山王英与将军杨大眼等众数十万攻钟离。钟离城北阻淮水，魏人于邵阳洲两岸为桥，树栅数百步，跨淮通道。城中才三千人，昌义之随方抗御。二月，梁主命豫州刺史韦睿救钟离，受曹景宗节度。睿自合肥由阴陵大泽行，值涧谷，辄飞桥以济师。人畏魏兵盛，多劝缓行。睿曰：“钟离凿穴而处，负户而汲，车驰卒奔，犹恐其后，而况缓乎！魏人已堕吾腹中，卿曹勿忧也。”旬日至邵阳，梁主豫敕景宗曰：“韦睿，卿之乡望，宜善敬之！”景宗见睿，礼甚谨，梁主闻之曰：“二将和，师必济矣。”

梁主命景宗等豫装高舰，与魏桥等，为火攻之计，睿攻其南，景宗攻其北。三月，淮水暴涨六七尺，睿使冯道根等乘舰击魏洲上军，尽殪。别以小船载草，灌膏焚其桥，风怒火盛，烟尘晦冥，死士拔栅斫桥，倏忽俱尽。道根等身自搏战，军人奋勇，呼声动天地，无不一当百，魏军大溃。英脱身走，大眼亦焚营去。

义之德景宗及睿，设钱二十万，官赌之。景宗掷得雉；睿徐掷得卢，遽取一子反之，曰：“异事！”遂作塞。群帅争先告捷，睿独居后，世尤以此贤之。

纲　冬十月，梁以徐勉为吏部尚书。

目　勉精力过人，虽文案填积，坐客充满，应对如流，手不停笔。尝与门人夜集，客求官，勉正色曰：“今夕止可谈风月，不可及公事。”时人咸服其无私。

纲　闰月，魏尚书令高肇，弑其主之后于氏及其子昌。

纲　戊子，秋七月，魏立贵嫔高氏为后。

目　高后既立，高肇益贵重用事。群臣宗室皆卑下之，唯度支尚书元匡与抗衡，肇恶之。会匡与刘芳议权量，肇主芳议，匡表肇“指鹿为马”。有司处匡死刑，诏贬其官。

纲　己丑，春正月，梁主遣使求成于魏，魏主不肯。

目　初，魏主遣中书舍人董绍慰劳叛城，白早生囚之，送建康。吕僧珍与之言，爱其文义，言于梁主，梁主遣谓绍曰：“今听卿还，令卿通两家之好，彼此息民，岂不善也！”因召见，慰劳之，且曰：“战争多年，民物涂炭，吾是以不耻先言，卿宜备申此意。夫立君以为民也，凡在民上，岂可不思此乎！”绍还魏言之，魏主不从。

纲　冬十一月，魏主亲讲佛书，作永明、闲居寺。

目　时魏主专尚释氏，不事经籍，中书侍郎裴延儁上疏曰：“汉光武、魏武帝，虽在戎马之间，未尝废书，先帝迁都行师，手不释卷，良以学问多益，不可暂辍故也。陛下亲讲大觉，尘蔽俱开。然五经治世之模楷，应物之所先，伏愿互览兼存，则内外俱周矣。”时佛教盛于洛阳，沙门自西域来者三千余人，魏主别为之立永明寺千余间以处之。处士冯亮有巧思，魏主使择嵩山形胜之地立闲居寺，极岩壑土木之美。由是远近承风，无不事佛，比及延昌，州、郡共有一万三千余寺。

纲　庚寅，春三月，魏主之子诩生。

纲　辛卯，春正月，梁以张稷为青、冀刺史。

目　仆射张稷，自谓功大赏薄，侍宴酒酣，怨望形于辞色。上曰：“卿兄杀郡守，弟杀其君，有何名称！”稷曰：“臣乃无名称，至于陛下，不为无勋。东昏暴虐，义师伐之，岂在臣而已！”上捋其须曰：“张公可畏人！”乃以为青、冀刺史。

纲　壬辰，春正月，魏以高肇为司徒，清河王怿为司空。

目　高肇自尚书令为司徒，自以去要任，怏怏形于言色。右丞高绰、博士封轨，素以方直自业，及肇为司徒，绰送迎往来，轨竟不诣肇。绰顾不见轨，乃遽归，叹曰：“吾平生自谓不失规矩，今日举措不如封生远矣。”清河王怿有才学闻望，惩彭城之祸，因侍宴，谓肇曰：“天子兄弟讵有几人，而剪之几尽！昔王莽头秃，藉渭阳之资，遂篡汉室。今君身曲，亦恐终成乱阶。”

纲　冬十月，魏立子诩为太子。

目　魏自是始不杀太子之母。以仆射郭祚领少师。祚尝从幸东宫，怀黄以奉太子；时应诏左右赵桃弓深为魏主所信任，祚私事之，时人谓之“桃弓仆射”、“黄少师”。

纲　癸巳，夏五月，魏寿阳大水。

目　寿阳久雨，大水入城，庐舍皆没。魏扬州刺史李崇勒兵泊于城上，城不没者二版。将佐劝崇弃城保北山，崇曰：“淮南万里，系于吾身，一旦动足，百姓瓦解，吾岂以爱身，而取愧于王尊哉！但怜此士民，无辜同死，可结筏随高，人规自脱，吾必与此城俱没。”治中裴绚，叛降于梁。崇遣从弟神等讨之，绚败走，执之，绚曰：“吾何面目见李公乎！”乃投水死。崇表以水灾求解，魏主不许。崇沉深宽厚，有方略，得士心，在寿春十年，常养壮士数千人，寇来无不摧破，邻敌谓之“卧虎”。

纲　秋八月，魏恒、肆二州地震、山鸣。

目　逾年不已，民覆压死伤甚众。

纲　乙未，春正月，魏主恪殂，太子诩立。

纲　二月，魏司徒高肇伏诛。

纲　魏尊贵嫔胡氏为太妃，废其太后高氏为尼。秋八月，魏尊太妃胡氏为太后。

纲　九月，魏太后称制。以于忠为冀州刺史，司空澄领尚书令。

纲　丙申，夏四月，梁淮堰成。

目　堰长九里，下广百四十丈，上广四十五丈，高二十丈，树以杨柳，军垒列居其上。或谓康绚曰：“四渎，天所以节宣其气，不可久塞，若凿湬东注，则游波宽缓，堰得不坏。”绚乃开湬东注。

纲　秋九月，梁淮堰坏。

目　淮水暴涨，堰坏，其声如雷，闻三百里，缘淮城戍村落十余万口皆漂入海。

纲　冬，魏作永宁寺。

目　胡太后作永宁寺于宫侧，又作石窟寺于伊阙口，皆极土木之美。为九层浮图，高九十丈，刹高十丈，塔庙之盛，未之有也。

纲　丁酉，春三月，梁诏文锦不得为人兽之形。

目　敕织官，文锦不得为仙人鸟兽之形，为其裁翦，有乖仁恕。

纲　夏四月，梁罢宗庙牲牢，荐以蔬果。

目　诏以宗庙用牲牢，有累冥道，宜皆以面为之。于是朝野喧哗，以为宗庙去牲，乃是不复血食。八座乃议以大脯代一元大武。寻诏以饼代脯，其余尽用蔬果。

纲　戊戌，秋九月，魏太后胡氏弑其故太后高氏。

纲　魏遣使如西域求佛书。

目　魏胡太后遣使者宋云与比丘慧生如西域求经。云等行四千里，至赤岭，乃出魏境；又西行，再期，至干罗国，得佛书百七十部而还。

纲　魏补三字石经。

纲　己亥，春二月，魏以崔亮为吏部尚书，立停年格。

目　时官员既少，应选者多，吏部尚书李韶铨注不行，大致怨嗟；乃更以崔亮为尚书。亮为格制，不问士之贤愚，专以停解日月为断，沉滞者称其能。洛阳令薛琡上书曰：“黎元之命，系于长吏，若选曹唯取年劳，不简贤否，执簿呼名，一吏足矣，数人而用，何谓铨衡！”书奏，不报。其后甄琛等继亮为尚书，利其便己，踵而行之，魏之选举失人，自亮始也。

纲　庚子，春正月，梁左将军冯道根卒。

目　梁主春祠二庙，既出宫，有司以道根讣闻。梁主问中书舍人朱异曰：“吉凶同日，可乎？”对曰：“昔卫献公闻柳庄死，不释祭服而往哭之。道根有劳王室，临之，礼也。”梁主即幸其宅，哭之恸。

纲　秋七月，魏侍中元乂杀太傅清河王怿，幽太后于北宫。

目　魏太傅、侍中、清河王怿，美风仪，胡太后逼而幸之。然素有才能，辅政多所匡益，好学礼士，时望甚重。侍中、颔军将军元乂，恃宠骄恣，怿每裁之以法。卫将军刘腾，权倾内外，吏部用其弟为郡，怿抑而不奏。乂、腾皆怨之，乃使主食胡定自列云：“怿货定使毒魏主。”魏主时年十一，信之。乂奉魏主御显阳殿，腾闭永巷门，太后不得出。怿入，乂厉声止之，怿曰：“汝欲反邪！”乂曰：“正欲缚反者耳！”命宗士执怿。腾称诏集公卿议，论怿大逆；众畏，无敢异者，乂、腾遂杀怿。诈为太后诏，自称有疾，还政魏主。幽太后于北宫，魏主亦不得省见，裁听传食而已。太后不免饥寒，乃曰：“养虎得噬，我之谓矣。”乂与腾表里擅权，乂为外御，腾为内防，常直禁省，威振内外。

纲　冬十月，魏以汝南王悦为太尉。

目　魏清河王怿死，汝南王悦了无恨元乂之意，以桑落酒候之，尽其私佞。乂大喜，以悦为侍中、太尉。

纲　壬寅，夏五月朔，日食既。

纲　冬十一月，梁西丰侯正德奔魏，既而逃归。

目　初，梁主养临川王宏之子正德为子。及太子统生，正德还本，赐爵西丰侯。怏怏不满意，常蓄异谋。是岁奔魏，魏人待之甚薄，正德逃归，梁主泣而诲之，复其封爵。

纲　癸卯，冬，魏司徒崔光卒。

目　光宽和乐善，终日怡怡，未尝忿恚。于忠、元乂用事，皆尊敬之，事多咨决，而不能救裴、郭、清河之死，时人比之张禹、胡广。且死，荐贾思伯为侍讲。帝从思伯受春秋，思伯倾身下士，或问曰：“公何以能不骄？”思伯曰：“衰至便骄，何常之有！”当世以为雅谈。

纲　十二月，梁铸铁钱。

纲　甲辰，秋八月，魏秀容人乞伏莫干等反，酋长尔朱荣讨平之。

目　荣，羽健之玄孙也。御众严整。时四方兵起，荣阴散其畜牧资财，招合骁勇，结纳豪杰，于是侯景、司马子如、贾显度、段荣、窦泰皆往依之。

纲　冬十二月，梁以散骑常侍朱异掌机政。

纲　乙巳，春二月，魏元乂解领军。

纲　夏四月，魏太后复临朝，诛其尚书令元乂，以元顺为侍中，郑俨、徐纥、李神轨为中书舍人。

目　乂虽解兵权，犹总内外，侍中穆绍劝太后速去之。潘嫔有宠于魏主，宦官说之云：“乂欲害嫔。”嫔泣诉于魏主曰：“乂非独欲杀妾，又将不利于陛下。”魏主信之，因乂出宿，解乂侍中。明旦，将入宫，门者不纳。太后遂复临朝摄政，清河国郎中令韩子熙上书为清河王怿讼冤，乞诛乂等；太后以乂妹夫故，未忍诛。先是黄门侍郎元顺，以刚直忤乂意，出为齐州刺史，太后征还，为侍中，侍坐于太后，顺曰：“陛下奈何以一妹之故，不正元乂之罪，使天下不得伸其怨愤！”太后默然。未几，有告“乂谋诱六镇降户反于定州”，乃赐乂死。

初，郑俨为司徒胡国珍参军，私得幸于太后。至是，拜中书舍人，领尝食典御，昼夜禁中。徐纥初谄事清河王怿，怿死，复谄事元乂。太后以纥为怿所厚，亦召为中书舍人。

神轨亦得幸于太后，亦领中书舍人，尝求婚于散骑常侍卢义僖，义僖不许。侍郎王诵谓曰：“昔人不以一女易众男，卿岂易之邪！”义僖曰：“所以不从，正为此耳；从之，恐祸大而速。”诵乃坚握义僖手曰：“我闻有命，不敢以告人。”女遂适他族。婚夕，太后遣中使宣敕停之，内外惶怖，义僖夷然自若。

纲　秋八月，魏柔玄镇民杜洛周反于上谷，魏遣兵讨之。

目　洛周反，高欢、蔡儁、尉景、段荣、彭乐皆从之。魏以常景为行台，与都督元谭讨之。

纲　丙午，夏四月，魏以元顺为太常卿。

目　城阳王徽与黄门侍郎徐纥毁侍中元顺，出为太常卿。顺奉辞，时纥侍侧，顺指之曰：“此魏之宰嚭，魏国不亡，此终不死！”纥胁肩而出，顺叱之曰：“尔刀笔小才，正堪供几案之用，岂应污辱门下，我彝伦！”因振衣而起。太后默然。

纲　冬十一月，魏幽州民执行台常景，叛降杜洛周。

目　魏盗贼日滋，征讨不息，国用秏竭，豫征六年租调，犹不足，乃罢百官酒肉，税入市者人一钱，百姓嗟怨。

纲　丁未，春正月，魏以房景伯为东清河太守。

目　魏东清河郡山贼群起，诏以房景伯为太守。郡民刘简虎尝无礼于景伯，举家亡去，景伯擒之，署其子为掾，令谕山贼。贼以景伯不念旧恶，相帅出降。景伯母崔氏，通经，有明识。贝丘妇人列其子不孝，景伯白其母，母曰：“民未知礼义，何足深责！”乃召其母，与之对榻共食，使其子侍立堂下，观景伯供食。未旬日，悔过求还。崔氏曰：“此虽面惭，其心未也，且置之。”凡二十余日，其子叩头流血，母涕泣乞还，然后听之，卒以孝闻。

纲　三月，梁主舍身于同泰寺。

纲　冬十月，梁将湛僧智、夏侯夔围魏广陵，克之。

目　湛僧智围魏东豫州刺史元庆和于广陵，魏将军元显伯救之，梁司州刺史夏侯夔引兵助僧智。庆和举城降。夔以让僧智，僧智曰：“庆和欲降公，僧智今往，必乖其意。且僧智所将应募乌合之人，不可御以法；公持军素严，必无侵暴，受降纳附，深得其宜。”夔乃登城，拔魏帜，建梁帜；庆和束兵而出，吏民安堵。





纲鉴易知录卷三八


梁纪　附北魏东西魏


高祖武帝


纲　戊申，春正月，魏大赦。

目　魏潘嫔生女，胡太后诈言皇子，大赦、改元。

纲　魏太后胡氏进毒弑其主诩，而立临洮王世子钊。

目　太后再临朝以来，嬖幸用事，政事纵弛，盗贼蜂起，封疆日蹙。魏主年浸长，太后自以所为不谨，凡魏主所爱信者，辄以事去之，务为壅蔽，不使知外事。由是母子之间，嫌隙日深。

是时，车骑将军、六州大都督尔朱荣兵强，刘贵、段荣、尉景、蔡儁皆归之。贵屡荐高欢于荣，荣见其憔悴，未之奇也。厩有悍马，命欢翦之。欢不加羁绊而翦之，竟不蹄啮，起，谓荣曰：“御恶人亦由是矣。”荣奇其言，坐之床下，屏左右，访以时事。欢曰：“闻公有马十二谷，色别为群，畜此竟何用也？”荣曰：“但言尔意！”欢曰：“今天子暗弱，太后淫乱，嬖孽擅命，朝政不行。以明公雄武，乘时奋发，讨郑俨、徐纥之罪，以清帝侧，霸业可举鞭而成，此贺六浑之意也。”荣大悦，自是每参军谋。

并州刺史元天穆与荣善，荣兄事之。常与天穆及贺拔岳密谋举兵入洛，内诛嬖幸，外清群盗，二人皆劝成之。表请不听，遂举兵塞井陉。魏主亦恶俨、纥等，逼于太后，不能去，密诏荣举兵内向，欲以胁太后。荣以高欢为前锋，至上党，魏主复以私诏止之。俨、纥恐祸及己，阴与太后谋鸩魏主，杀之。伪立皇子为帝，既而下诏曰：“潘嫔所生，实皇女也。临洮世子钊，高祖之孙，可立。”遂迎钊即位。生三年矣，太后欲久专政，故立之。尔朱荣闻之，大怒，谓元天穆曰：“吾欲赴哀山陵，翦诛奸佞，更立长君，何如？”天穆曰：“如此，则伊、霍复见于今矣。”

纲　三月，魏尔朱荣举兵晋阳。夏四月，至河阳，立长乐王子攸，而沉太后胡氏及幼主钊于河，杀王公以下二千人。自为都督中外诸军事，封太原王，遂入洛阳。

目　尔朱荣与元天穆议，以彭城武宣王有忠勋，其子长乐王子攸，素有令望，欲立之。遣从子天光告之，子攸许之；荣乃起兵发晋阳。太后用徐纥计，遣李神轨帅众拒之，别将郑先护、郑季明守河桥。四月，子攸潜自高渚渡河，会荣于河阳。济河，即位，以荣为都督中外诸军事，封太原王。先护、季明开城纳之，将军费穆亦降。徐纥、郑俨皆亡走，太后落发出家。荣召百官奉玺绶备法驾迎于河桥。遣骑执太后及幼主，至河阴，沉之河。荣至陶渚，引百官集于行宫西北，列胡骑围之，责以天下丧乱，肃宗暴崩，朝臣贪虐，不能匡弼之罪，因纵兵杀之，自丞相高阳王雍、司空元钦、仪同三司元略以下，死者二千余人。

荣所从胡骑杀朝士既多，不敢入洛，荣乃议欲迁都；其将泛礼固谏，乃奉魏主入城，大赦。荣犹执迁都议，都官尚书元谌争之，荣怒曰：“河阴之役，君应知之。”谌曰：“天下事当与天下论之，奈何以河阴之酷恐元谌乎！谌，国之宗室，位居常伯，正使今日碎首流肠，亦无所惧！”荣大怒，欲抵谌罪；谌颜色自若，乃舍之。后数日，荣与魏主登高，见宫阙壮丽，列树成行，乃叹曰：“元尚书之言，不可夺也。”由是罢议。

纲　五月，魏立肃宗嫔尔朱氏为后。

目　荣女先为肃宗嫔，荣欲魏主纳以为后。魏主疑之，黄门侍郎祖莹曰：“昔文公在秦，怀嬴入侍；事有反经合义，陛下独何疑焉！”遂从之，荣甚悦。

纲　尔朱荣还晋阳。以元天穆为侍中、录尚书事，兼领军将军。

目　荣令元天穆入洛阳，朝廷要官，悉用其腹心为之。

纲　秋九月，魏尔朱荣自为大丞相。

纲　冬十月，梁立元颢为魏王，遣将军陈庆之将兵纳之。

纲　己酉，夏四月，魏王颢拔荥城，称皇帝。

纲　五月，魏王颢取梁国、荥阳、虎牢。

纲　魏主子攸奔河内。

纲　颢入洛阳，以陈庆之为车骑大将军。

纲　闰六月，魏尔朱荣渡河。魏王颢走，死。陈庆之走，归梁。魏主子攸归洛阳，荣自为天柱大将军。

纲　秋七月，魏以高道穆为中尉。

目　魏主之姊寿阳公主行犯清路，道穆击破其车。公主泣诉之，魏主曰：“中尉清直，岂可以私责之！”道穆见魏主，魏主劳之；道穆免冠谢，魏主曰：“朕愧卿，卿何谢也。”

纲　魏始铸永安五铢钱。

纲　九月，梁主舍身于同泰寺。

目　梁主幸同泰寺，设大会。释御服，持法衣，行清净大舍，素床瓦器，乘小车，役私人。亲为四众讲涅槃经。群臣以钱一亿万奉赎，表请还宫；三请，乃许。

纲　庚戌，秋七月，魏以宇文泰为征西将军，行原州事。

目　宇文泰从贺拔岳入关，以功迁征西将军，行原州事。时关、陇凋弊，泰抚以恩信，民皆感悦，曰：“早遇宇文使君，吾辈岂从乱乎！”

纲　九月，长星见。

纲　魏尔朱荣至洛阳，与太宰元天穆皆伏诛。

目　魏尔朱荣虽居外藩，遥制朝政；魏主性勤政事，数亲览词讼，理冤狱，荣闻之，不悦。城阳王徽、侍中李彧，劝魏主除荣。侍中杨侃、仆射元罗、胶东侯李侃晞亦预其谋。会荣请入朝，徽等劝因其入，刺杀之。魏主疑未定，而谋颇泄。尔朱世隆疑有变，乃为匿名书，云“天子欲杀天柱”，以白荣。荣恃其强，不以为意。九月，至洛阳，魏主即欲杀之，以元天穆在并州，恐为后患，故忍未发。并召天穆；天穆至，荣与天穆俱入，坐。李侃晞等抽刀从东户入，荣即起趋御坐，魏主先横刀膝下，遂手刃之，天穆亦死。内外喜噪，百僚入贺。魏主登门大赦。是夜，尔朱世隆帅荣部曲，走屯河阴。

纲　魏仆射尔朱世隆反，与汾州刺史尔朱兆立长广王晔于长子。冬十二月，入洛阳，迁其主子攸于晋阳而弑之。

纲　魏纥豆陵步蕃大破尔朱兆于秀容；兆及晋州刺史高欢击杀之。兆使欢统六镇。

纲　辛亥，春二月，魏乐平王尔朱世隆废其主晔而立广陵王恭。

目　尔朱世隆兄弟密议，以魏主晔疏远，无人望，欲立近亲。广陵王恭，羽之子也，好学有志度，以元乂擅权，阳得暗疾。郎中薛孝通说尔朱天光曰：“广陵，高祖犹子，夙有令望，沉晦不言，多历年所，若奉以为主，则天人允协矣。”天光使尔朱产伯潜往胁之，恭乃曰：“天何言哉！”世隆等大喜，乃废晔而立之。邢子才为赦文，叙敬宗枉杀尔朱荣之状，魏主曰：“永安手翦强臣，非为失德，直以天未厌乱，故逢成济之祸耳。”魏主闭口八年，至是乃言，中外欣然，以为明主。

纲　魏河北大使高乾起兵信都，以冀州迎高欢。

目　乾与前河内太守封隆之等袭信都，奉隆之行州事，为敬宗举哀，誓众，移檄州郡共讨尔朱氏。高欢屯壶关，声言讨信都。众惧，高乾曰：“吾闻高晋州雄略盖世，其志不居人下。且尔朱无道，弑君虐民，正是英雄立功之会；今日之来，必有深谋，吾当轻马迎之，诸君勿惧。”乃潜谒欢于滏口，欢大悦。

初，赵郡太守李元忠好酒，无政绩。及尔朱兆弑敬宗，元忠弃官归，谋举兵讨之。会高欢东出，元忠乘露车，载素筝浊酒以迎欢，欢未即见。元忠下车独酌，谓门者曰：“今闻国士到门，不吐哺、辍洗，其人可知，还吾刺，勿通也！”门者以告，欢遽见之。引入，觞再行，取筝鼓之，长歌慷慨，歌阕，谓欢曰：“天下形势可见，公犹事尔朱邪？”欢曰：“富贵皆彼所致，敢不尽节！”元忠曰：“非英雄也！”欢曰：“赵郡醉矣。”使人扶出。长史孙腾曰：“此君天遣来，不可违也。”欢乃复留与语，元忠慷慨流涕，欢亦悲不自胜。元忠因进策曰：“殷州小，无粮、仗，不足以济大事。若向冀州，高乾兄弟必为明公主人。殷州便以赐委。冀、殷既合，沧、瀛、幽、定自当弥服矣。”欢急握元忠手而谢焉。欢至信都，封隆之、高乾纳之。

纲　魏封其故主晔为东海王。

纲　魏以高欢为渤海王。

目　魏封欢为渤海王，征之，不至；乃以为东道大行台、冀州刺史。

纲　夏四月，梁太子统卒。

目　统宽和容众，喜怒不形于色。好读书属文，引接才俊，不蓄声乐，每霖雨积雪，遣左右周行闾巷，视贫者赈之。天性孝谨，及卒，朝野惋愕，谥曰昭明。

纲　梁主立子纲为太子。六月，封孙欢为豫章王、誉为河东王、詧为岳阳王。

目　初，昭明太子葬丁贵嫔，有道士云：“此地不利长子，请厌之。”乃为腊鹅及诸物，埋于墓侧。宫监鲍邈之密启梁主云：“太子有厌祷。”梁主遣检掘，得鹅物，大惊，将穷其事，徐勉固谏而止。及太子卒，梁主欲立其子长子华容公欢为嗣，衔其旧事，犹豫久之，竟不立。

既而立太子母弟晋安王纲为太子。朝野多以为不顺，侍郎周弘正，以尝为纲主簿，乃奏记曰：“谦让道废，多历年所。愿殿下抗目夷之义，执子臧之节，改浇竞之俗，以大吴国之风。”纲不能从。

纲以徐摛为家令，兼管记，摛文体轻丽，春坊学之，时人谓之“宫体”。梁主闻之，怒，召摛欲加诮责。及见应对明敏，意更释然，因问经史及释教，摛商校从横，梁主深叹异之，宠遇日隆。朱异不悦，谓所亲曰：“徐叟渐来见逼，我须早为之所。”遂乘间白梁主曰：“摛老，爱泉石，意在一郡。”梁主谓摛真欲之，乃谓曰：“新安大好山水。”遂出为守。寻以人言不息，封欢、誉、詧等，以慰其心。

纲　魏冀州刺史高欢起兵讨尔朱氏。

纲　冬十一月，魏高欢立渤海太守元朗，自为丞相，败尔朱兆等军于广阿。

纲　壬子，春正月，梁封西丰侯正德为临贺王。

纲　魏丞相欢克相州，以杨愔为行台右丞。

纲　三月，魏主朗入居于邺，高欢自为太师。

纲　闰月，魏尔朱天光等会兵攻邺，高欢击破之。

纲　夏四月，魏将军斛斯椿执尔朱天光、度律送邺。世隆伏诛，仲远奔梁。

纲　高欢入洛阳，废其主恭及朗，而立平阳王修，自为大丞相。

纲　魏尔朱度律、天光伏诛。

纲　五月，魏封其故主朗为安定王。

纲　魏主修弑其故主恭。

纲　秋七月，魏大丞相欢讨尔朱兆，走之，遂据晋阳。

纲　冬十一月，魏主修弑安定王朗、东海王晔。

纲　十二月，魏立后高氏。

纲　癸丑，春正月，魏大丞相欢袭秀容，杀尔朱兆。

纲　魏以贺拔胜为荆州刺史。

纲　秋八月，魏以贺拔岳为雍州刺史。

目　初，贺拔岳遣行台郎冯景诣晋阳，高欢与景歃盟，约与岳为兄弟。景还，言于岳曰：“欢奸诈有余，不可信也。”府司马宇文泰请使晋阳，以观欢之为人，欢奇其状貌，曰：“此儿视瞻非常。”将留之，泰固求复命；欢既遣而悔之，发驿急追，至关不及而返。泰至，谓岳曰：“欢所以未篡者，正惮公兄弟耳；侯莫陈悦之徒，非所忌也。公但潜为之备，图欢不难。”岳大悦，复遣诣洛阳请事，密陈其状。魏主喜，以岳为都督二十州军事、雍州刺史。岳遂引兵西屯平凉。岳以夏州被边要重，欲求良刺史，众举宇文泰，岳曰：“左丞，吾左右手，何可废也！”沉吟累日，卒表用之。

纲　甲寅，春正月，魏秦州刺史侯莫陈悦杀贺拔岳，魏以宇文泰统其军。

纲　夏四月，魏宇文泰讨侯莫陈悦，诛之，遂走秦、陇。魏以泰为关西大都督。

纲　六月，魏大丞相欢举兵反。秋七月，魏主修奔长安。欢入洛阳，推清河王亶承制决事。魏主以宇文泰为大将军、尚书令。

目　高欢举兵向阙，中军将军王思政言于魏主曰：“高欢之心，昭然可知。洛阳非用武之地，宇文泰乃心王室，今往就之，还复旧京，何虑不克？”魏主深然之，遣待郎柳庆见泰于高平。泰请奉迎舆驾。

时东郡太守裴侠帅兵诣洛，王思政问以西巡之计，侠曰：“宇文泰已操戈矛，宁肯授人以柄！虽欲投之，恐无异避汤入火也。”思政曰：“然则何如而可？”侠曰：“图欢有立至之忧，西巡有将来之虑，且至关右徐思其宜耳。”思政然之，乃进侠于魏主，授左中郎将。七月，魏主西奔长安。欢遂入洛阳，杀仆射辛雄以下数人，推清河王亶为大司马，承制决事。宇文泰备仪卫迎魏主，谒见于东阳驿；魏主遂入长安，以泰为大将军、雍州刺史，兼尚书令。

先是，荧惑入南斗，去而复还，留止六旬。梁主以谚云“荧惑入南斗，天子下殿走”，乃跣而下殿以禳之。及闻魏主西奔，惭曰：“虏亦应天象邪！”

纲　冬十月，魏大丞相欢立清河世子善见于洛阳。

目　欢集百官耆老，议所立，时清河王亶出入已称警跸，欢丑之，遂立其世子善见为帝，谓亶曰：“欲立王，不如立王之子。”善见即位，时年十一。

纲　魏以宇文泰为大丞相。

纲　十一月，东魏迁于邺。

纲　闰十二月，魏大丞相泰进毒弑其君修。

纲　乙卯，春正月朔，魏大丞相泰立南阳王宝炬。

纲　魏大丞相泰自为都督中外诸军事，封安定公。

纲　魏立后乙弗氏。

纲　东魏大丞相欢自为相国，假黄钺，加殊礼；复辞不受。

纲　魏大丞相泰以苏绰为行台左丞。

目　宇文泰用苏绰为行台郎中，居岁余，未之知也，而台中皆称为能，有疑事皆就决之。泰与仆射周惠达论事，惠达请出议之。以告绰，绰为之区处，惠达入白之，泰称善，曰：“谁与卿为此议者？”惠达以绰对，且称绰有王佐之才。泰召绰，问天地造化之始，历代兴亡之迹，绰应对如流。遂留至夜，问以政事，卧而听之；绰陈为治之要，泰起，整衣危坐，不觉膝之前席，语达曙不厌。诘朝，谓惠达曰：“苏绰真奇士，吾方任之以政。”即拜左丞，参典机密，自是宠遇日隆。绰始制文案程式朱出、墨入，及计帐、户籍之法，后人多遵用之。

纲　夏五月，魏大丞相泰自加柱国。

纲　冬十一月，梁侍中徐勉卒。

目　勉虽骨鲠不及范云，亦不阿意苟合，故梁世言贤相者称范、徐云。

纲　东魏封高洋为太原公。

目　洋，欢之子也，内明决而外如不慧，众皆嗤鄙之；独欢异之，谓长史薛琡曰：“此儿识虑过吾。”幼时，欢尝欲观诸子意识，使各治乱丝，洋独抽刀斩之，曰：“乱者必斩！”

纲　丙辰，春二月，东魏大丞相欢遣其世子澄入邺辅政，东魏以为尚书令、京畿大都督。

纲　东魏大丞相欢以陈元康为功曹。

目　高季式荐元康于高欢曰：“是能夜中暗书，快吏也。”欢召之，一见，即授功曹，掌机密。时军国多务，元康问无不知。与功曹赵彦深同知机密，而元康性柔谨，欢甚亲之，曰：“此人天赐我也。”

纲　梁处士陶弘景卒。

目　弘景博学，好养生。仕齐为奉朝请，弃官，隐居茅山。梁主早与之游，及即位，恩礼甚笃，每得其书，焚香虔受。屡以手敕招之，弘景不出。国家每有大议，必先谘之，时人谓之“山中宰相”。将没，为诗曰：“夷甫任散诞，平叔坐论空。岂悟昭阳殿，遂作单于宫！”时士大夫竞谈玄理，不习武事，故弘景诗及之。

纲　夏四月，梁以江子四为右丞。

目　子四上封事，极言得失，梁主诏曰：“古人有言：‘屋漏在上，知之在下。’朕有过失，不能自觉，子四所言，尚书时加检括，速以启闻。”

纲　丁巳，秋八月，梁修长干塔。

目　梁主修长干寺阿育王塔，出佛爪、发、舍利。幸寺，设无碍食，大赦。

纲　闰九月，东魏大丞相欢侵魏。冬十月，魏大丞相泰迎战渭曲，大败之。

纲　戊午，春正月朔，日食。二月，东魏遣行台侯景治兵虎牢，复取汾、颍、豫、广四州。

纲　魏废其后乙弗氏，立柔然女郁久闾氏为后。

纲　秋七月，梁大赦。

目　以得如来舍利也。

纲　冬十二月，东魏改停年格。

纲　己未，春正月，梁以何敬容为尚书令。

纲　夏五月，东魏立后高氏。

纲　冬十月，魏置纸笔于阳武门以求言。

纲　魏制礼乐。

纲　庚申，春二月，柔然侵魏，魏主杀其故后乙弗氏。

纲　辛酉，秋九月，魏省官员，置屯田，颁六条。

目　宇文泰欲革时政，为强国富民之法，度支尚书苏绰赞成其事，减官员，置二长，并置屯田，以资军国。又为六条诏书：一曰清心；二曰敦教化；三曰尽地利；四曰擢贤良；五曰恤狱讼；六曰均赋役。泰常置诸坐右，令百司习诵之，非通六条及计帐者不得居官。既而又益新制十二条。

纲　冬十二月，东魏大稔。

纲　壬戌，秋八月，东魏以侯景为河南大行台。

纲　冬十二月，梁卢子略作乱，广州参军陈霸先讨平之。

目　孙冏、卢子雄讨李贲。以春瘴方起，请待至秋；武林侯谘趣之。众溃而归。谘诬奏冏及子雄逗留，赐死。子雄弟子略及杜僧明、周文育等帅众攻广州。参军吴兴陈霸先帅精甲三千击破之，擒僧明、文育。霸先以二人骁勇过人，释之，以为主帅。诏以霸先为直将军。

纲　癸亥，夏四月，魏以侯景为司空。

纲　冬十一月，东魏筑长城于肆州。

纲　甲子，春三月，东魏以高澄为大将军，领中书监。

目　高欢多在晋阳，委孙腾、司马子如、高岳、高隆之以朝政，邺中谓之“四贵”，权势熏灼，专恣骄贪。欢欲损夺其权，故以澄领中书监，移门下机事总归中书，文武赏罚皆禀于澄。

纲　夏四月，梁尚书令何敬容有罪，免。

目　敬容复为太子詹事。太子尝于玄圃自讲老、庄，敬容谓人曰：“昔西晋祖尚玄虚，使中原沦于胡羯。今东宫复尔，江南亦将为戎乎？”

纲　五月，魏大都督、琅邪公贺拔胜卒。

目　宇文泰常谓人曰：“诸将对敌，神色皆动，唯贺拔公临陈如平时，真大勇也！”

纲　秋七月，东魏以崔暹为中尉，宋游道为左丞。

目　魏自正光以后，政刑弛纵，在位多贪污。高欢启以宋游道为御史中尉，澄请以崔暹为之，以游道为尚书左丞。谓曰：“卿一人处南台，一人处北省，当使天下肃然。”暹选毕义云等为御史，时称得人。澄与诸公出，之东山，遇暹于道，前驱为赤棒所击，澄回马避之。尚书令司马子如，太师咸阳王坦，贪黩无厌；暹弹之，削其官爵，其余死黜者甚众。游道奏驳尚书违失数百条，省中豪吏并鞭斥之。高隆之诬游道有不臣之言，罪当死。黄门侍郎杨愔曰：“畜狗求吠；今以数吠杀之，恐将来无复吠狗。”游道竟坐除名。然暹实巧诈。高澄纳魏琅邪公主，意暹必谏；暹入谘事，不复假以颜色。居三日，暹怀刺坠之于前。澄问：“何为？”暹悚然曰：“未得通公主。”澄大悦，把暹臂入见之。崔季舒语人曰：“崔暹常忿吾佞，及其自作，乃过于吾。”

纲　乙丑，春正月，东魏作晋阳宫。

纲　三月，魏遣使如突厥。

目　突厥本西方小国，姓阿史那氏，世居金山之阳，其酋长土门始强大，颇侵魏西边。至是，魏使至，其国人皆喜曰：“大国使者至，吾国其将兴矣。”

纲　冬，梁散骑常侍贺琛上书论事，诏诘责之。

目　琛启陈四事。启奏，梁主大怒，召主书于前，口授敕书诘责之。琛但谢过而已，不敢复言。

梁主为人孝慈恭俭，博学能文，勤于政务，冬月视事，执笔触寒，手为皴裂。自天监中，用释氏法，长斋一食，惟菜羮、粝饭而已。身衣布衣，木绵皂帐，一冠三载，一衾二年，后宫衣不曳地。性不饮酒，非祭祀、飨宴及诸法事，未尝作乐。虽居暗室，恒理衣冠小坐，盛暑未尝褰袒，对内竖小臣，如遇大宾。然优假士人太过，牧守多侵渔百姓，使者干扰郡县。又好亲任小人，颇伤苛察。多造塔庙，公私费损。江南久安，风俗奢靡，故琛启及之。

梁主年老，又持佛戒，每断重罪，则终日不怿。或谋反逆事觉，亦泣而宥之也。由是王侯益横，或白昼杀人，暮夜剽掠，梁主深知其弊，而溺于慈爱，不能禁也。

纲　丙寅，春三月，梁主讲佛书于同泰寺。夏四月，同泰浮图灾，复作之。

目　梁主幸同泰寺，讲三慧经。四月，解讲。是夕，浮图灾，梁主曰：“此魔也，更宜广为法事。”遂起十二层浮图；将成，值侯景乱，乃止。

纲　秋七月，梁禁用短钱。

纲　八月，东魏迁石经于邺。

纲　魏以韦孝宽为并州刺史，守玉璧。

纲　冬十月，梁以岳阳王詧为雍州刺史。

目　詧以梁主衰老，朝多秕政，遂蓄财下士，招募勇敢，左右至数千人。以襄阳形胜，梁业所基，可图大功。乃克己为政，抚循士民，数施恩惠，延纳规谏，所部称治。

纲　十一月，东魏大丞相欢侵魏，围玉璧，不克而还。

目　东魏高欢悉山东之众伐魏，至玉璧，围而攻之，昼夜不息。魏韦孝宽随机拒之，欢无如之何，乃使祖珽说之使降。孝宽曰：“攻者自劳，守者常逸，孝宽关西男子，必不为降将军也！”欢乃解围去。

纲　东魏大将军澄如晋阳。

目　高欢病，使太原公洋镇邺，而征澄赴晋阳。

纲　魏度支尚书苏绰卒。

目　绰性忠俭，常以丧乱未平为己任，荐贤拔能，纪纲庶政。宇文泰推心任之，或出游；常预署空纸以授绰，有须处分，随事施行。绰常谓：“为国之道，当爱人如慈父，训人如严师。”每与公卿论议，自昼达夜，事无巨细，若指诸掌，积劳成疾而卒。泰深痛惜之，谓公卿曰：“苏尚书平生廉让，吾欲全其素志，则恐悠悠之徙，有所未达；如厚加赠谥，又乖宿昔相知之心；何为而可？”令史麻瑶越次进曰：“俭约，所以彰其美也。”泰从之。归葬武功，载以布车一乘，泰与群公步送之，酹酒言曰：“尔知吾心，吾知尔志，方欲共定天下，遽舍吾去，奈何！”因举声恸哭，不觉巵落于手。

纲　丁卯，春正月朔，日食。

纲　梁以湘东王绎为荆州刺史。

纲　东魏大丞相渤海王高欢卒。

目　欢性深密，终日俨然，人不能测。驭军严肃，听断明察。雅尚俭素，刀剑鞍勒，无金玉之饰。病笃，谓世子澄曰：“侯景专制河南十四年矣，常有飞扬跋扈之志，顾我能畜养，非汝所能驾御也。今四方未定，勿遽发哀，库狄干、斛律金，并性遒直，终不负汝。堪敌侯景者，唯有慕容绍宗，我故不贵之，留以遗汝。”又曰：“段孝先忠亮仁厚，智勇兼备，军旅大事，宜共筹之。”遂卒。澄秘不发丧，唯行台丞陈元康知之。

纲　东魏大行台侯景以河南降魏。

目　景右足偏短，弓马非其所长，而多谋算。诸将高敖曹、彭乐等，皆勇冠一时，景常轻之。尝言于高欢：“愿得兵三万，横行天下，要须济江缚取萧衍老公，以为太平寺主。”欢使将兵十万，专制河南。景素轻高澄，尝曰：“高王在，吾不敢有异；王没，吾不能与鲜卑小儿共事矣。”及闻欢疾笃，用其行台郎王伟计，拥兵自固。欢卒，遂以河南降魏。魏以景为太傅、大行台。

纲　二月，魏除宫刑。

纲　侯景复以河南叛附于梁。梁封景为河南王，遣兵援之。

目　景又遣郎中丁和奉表于梁，请举河南十三州内附。梁主召群臣廷议。仆射谢举等皆曰：“顷与魏和，边境无事，不宜纳其叛臣。”梁主曰：“机会难得，岂宜胶柱！”先是正月乙卯，梁主梦中原牧守，皆以地来降，旦见朱异告之，异曰：“此宇内混一之兆也。”及丁和至，称景定计，实以正月乙卯，梁主愈神之，然意犹未决。尝独言：“我国家如金瓯，无一伤缺，今忽受景地，讵是事宜？脱致纷纭，悔之何及！”朱异揣知梁主意，对曰：“今景分魏土之半以来，自非天诱其衷，何以至此！若拒而不纳，恐绝后来之望。愿陛下无疑。”梁主乃以景为大将军，封河南王，都督河南、北诸军事。遣司州刺史羊鸦仁督桓和、湛海珍等，将兵三万趣悬瓠以应之。平西谘议周弘正善占候，前此谓人曰：“国家数年后，当有兵起。”及闻纳景，曰：“乱阶在此矣。”

纲　三月，梁主舍身于同泰寺。

纲　秋七月，东魏大将军澄入邺，幽其主于宫中，杀侍读荀济等而还。

目　东魏主多力，善射，好文学，时人以为有孝文风烈，高澄深忌之，使崔季舒察魏主动静。澄尝侍饮，举大觞属魏主，魏主不胜忿，曰：“自古无不亡之国，朕亦何用此生为！”澄怒骂，使季舒拳殴魏主，奋衣而出。魏主不堪忧辱，咏谢灵运诗曰：“韩亡子房奋，秦帝鲁连耻。”侍讲荀济知魏主意，乃与祠部郎中元瑾、华山王大器等谋诛澄。事觉，澄幽魏主于含章堂，烹济等于市，遂还晋阳。

纲　九月，梁堰泗水以攻东魏之彭城。冬十一月，东魏行台慕容绍宗击败之。获萧渊明。

目　梁主命侍中羊侃与渊明堰泗水于寒山以灌彭城，俟得彭城，乃进军与景掎角。堰成，东魏遣大都督高岳救彭城，欲以潘乐为副。陈元康曰：“乐缓于机变，不如慕容绍宗；且先王之命也。”乃以绍宗为东南道行台，与岳、乐偕行。景闻绍宗来，叩鞍有惧色，曰：“谁教鲜卑儿解遣绍宗来！若然，高王定未死邪！”绍宗帅众十万据橐驼岘。羊侃劝渊明乘其远来击之，不从，侃乃帅所领出屯堰上。绍宗将卒掩击之，梁兵大败，渊明为所虏，羊侃结陈徐还。

初，高澄以杜弼为军司，问以政要，弼曰：“天下大务，莫过赏罚。赏一人使天下之人喜，罚一人使天下之人惧，二事不失，自然尽善。”澄大悦。至是使弼作檄移梁朝，略曰：“侯景以鄙俚之夫，遭风云之会，位班三事，邑启万家，而离披不已，意亦可见。彼乃授之以利器，诲之以慢藏，使其势得容奸，时堪乘便。终恐倔强不掉，狼戾难驯，横使江、淮士子，荆、扬人物，死亡矢石之下，夭折雾露之中。彼梁主者，轻险有素，老耄及之。用舍乖方，废立戾所，矫情动俗，饰智惊愚。毒螫满怀，妄敦戒业，躁竞盈胸，谬治清净。灾异降于上，怨讟兴于下，傅险躁之风俗，任轻薄之子孙，朋党路开，兵权在外。必将祸生骨肉，衅起腹心，强弩冲城，长戈指阙；徒探雀，无救府藏之虚，空请熊蹯，讵延晷刻之命。外崩中溃，今实其时。”其后梁室祸败，皆如弼言。

纲　戊辰，春正月，东魏慕容绍宗击侯景；景众溃走，袭据寿春，梁以为南豫州牧。

目　慕容绍宗以铁骑五千夹击侯景，景众大溃，景与数骑济淮，稍收散卒，得步骑八百人，昼夜兼行，追军不敢逼。使谓绍宗曰：“景若就擒，公复何用！”绍宗乃纵之。

景走寿阳，夜至城下，监州事韦黯开门纳景，景遣其将分守四门。梁朝闻景败，咸以为忧。詹事何敬容言于太子曰：“得景遂死，深为朝廷之福。”太子失色问故，敬容曰：“景翻覆叛臣，终当乱国。”

景以败，乞自贬，梁主不许，以景为南豫州牧。光禄大夫萧介谏曰：“臣闻凶人之性不移，天下之恶一也。侯景以凶狡之才，荷高欢卵翼之遇，欢坟土未干，即还反噬之。力不逮，乃复逃死关西，宇文不容，故复投身于我。陛下前者所以受之，正欲比属国降胡，冀获一战之效耳；今既亡师失地，直是境上之匹夫。陛下爱匹夫而弃与国，臣窃不取。若犹待其岁暮之效，则彼弃乡国如脱屣，背君亲如遗芥，岂知远慕圣德，为江、淮之纯臣乎！”梁主不能用。

纲　二月，东魏求成于梁。

目　高澄数遣书求好于梁，梁未之许。澄谓萧渊明曰：“若梁主不忘旧好，诸人并即遣还，侯景家属，亦当同遣。”渊明遣人奉启还梁，梁主与朝臣议之。朱异等皆以为便，司农卿傅岐独曰：“此高澄设间，欲令侯景自疑而作乱耳。若许通好，正堕其计中。”异等固执宜和，梁主亦厌用兵，乃许之。使还过寿阳，侯景知之，摄问具服。景乃诈为邺中书，求以渊明易景，梁主复书曰：“贞阳旦至，侯景夕返。”景谓左右曰：“我固知吴老公薄心肠！”王伟说景曰：“今坐听亦死，举大事亦死，唯王图之！”于是始为反计。

纲　三月，梁交州司马陈霸先讨李贲平之。

纲　秋八月，梁侯景反寿阳，梁主遣邵陵王纶督诸军讨之。

目　景知临贺王正德屡以贪暴得罪，阴养死士，幸国家有变，遣徐思玉致笺曰：“天子年尊，奸臣乱国，大王属当储贰，中被废黜，景虽不敏，实思自效。”正德大喜，报之曰：“仆为其内，公为其外，何有不济？机事在速，今其时矣。”景遂反于寿阳，以诛中领军朱异等为名。梁主诏以鄱阳王范、封山侯正表、司州刺史柳仲礼、散骑常侍裴之高为四道都督，邵陵王纶持节，兼督众军以讨景。

纲　冬十月，梁临贺王正德叛，引侯景兵渡江；梁主命宣城王大器、将军羊侃督军御之。

目　侯景引兵临江，梁主以正德督诸军屯丹阳，正德遣大船数十艘，诈称载荻，密以济景，景乃济江。至慈湖，建康大骇，梁主悉以内外军付太子，以宣城王大器都督城内诸军事，羊侃为军师将军副之。

纲　萧正德引侯景围梁台城。十一月，景以正德称帝。

目　太子犹未知正德之情，使守宣阳门；俄而景至，正德帅众迎之，景军乘胜至阙下，列兵绕台城。十一月朔，正德即帝位，以景为丞相。

纲　梁荆州刺史湘东王绎，移檄遣兵赴援。

纲　梁邵陵王纶还军赴援，侯景击之，大溃。

纲　十二月，梁鄱阳王范、南康王会理将兵入援。

纲　梁将军羊侃卒。

纲　梁散骑常侍韦粲及东西道都督裴之高、柳仲礼等，各以兵入援，推仲礼为大都督。

纲　己巳，春正月，侯景袭梁援军，韦粲死之。柳仲礼击景，败之。

纲　梁中领军朱异卒。

目　朝野以侯景之祸，共尤朱异，异惭愤发疾卒。梁主痛惜，特赠仆射。

纲　二月，梁以侯景为大丞相，与之盟，敕止援军。湘东王绎次于武城。

目　初，台城之闭也，公卿以食为念，男女贵贱并出负米，取诸府藏钱帛，聚德阳堂，而不备薪、刍、鱼、盐。至是坏尚书省为薪；撤荐，剉以饲马；军士或煮铠、熏鼠、捕雀而食之。侯景众亦饥，东城有米，可支一年，援军断其路，景甚患之。王伟请伪求和，以缓其势。景从之，拜表求和；太子白梁主，报许之。梁主敕诸军不得复进，诏以景为大丞相、豫州牧，遣仆射王克与王伟等盟。既盟，而景围不解，了无去志。梁主常蔬食，至是蔬茹皆绝，乃食鸡子，邵陵王纶乃因使上鸡子数百枚。

湘东王绎军于郢州之武城，淹留不进。

纲　三月，侯景陷梁台城，自称大都督、录尚书事。邵陵王纶奔会稽，柳仲礼等叛降景。景废萧正德，以为大司马。

目　三月，侯景复攻城，昼夜不息，城陷。梁主安卧不动，叹曰：“自我得之，自我失之，亦复何恨！”景入，见于太极东堂，以甲士五百人自卫，稽颡殿下，典仪引就三公榻。梁主神色不变，问曰：“卿在军中日久，无乃为劳！”景不敢仰视，汗流被面，退谓王僧贵曰：“吾常跨鞍对陈，矢刃交下，而意气安缓，了无怖心；今见萧公，使人自慑，岂非天威难犯！吾不可以再见之。”于是矫诏大赦，自加大都督中外诸军、录尚书事。

邵陵王纶奔会稽，柳仲礼及羊鸦仁、王僧辩、赵伯超并开营降贼。景更以正德为大司马。正德入见梁主，拜且泣。梁主曰：“啜其泣矣，何嗟及矣！”

纲　夏五月，梁主衍殂，太子纲立。

目　梁主为侯景所制，所求多不遂志，饮膳亦为所裁节，忧愤成疾，口苦，索蜜不得，再曰：“荷荷！”遂殂，年八十六。太子即位，立宣城王大器为太子。

纲　梁湘东王绎自称假黄钺大都督、中外诸军承制。

纲　六月，侯景杀萧正德。

目　正德怨侯景卖己，密书召鄱阳王范，使以兵入；景遮得其书，缢杀之。

纲　梁永安侯确谋讨侯景，不克而死。

目　景爱永安侯确之勇，常置左右。邵陵王纶潜遣人呼之，确曰：“景轻佻，一夫力耳，我欲手刃之，恨未得其便，卿还启家王，勿以确为念。”景与确游钟山，确引弓射鸟，因欲射景；弦断，不发，景觉而杀之。

纲　秋七月，梁广州刺史元景仲谋反，西江督护陈霸先讨诛之。

目　霸先欲起兵讨侯景，景使人诱景仲，许奉以为主，使图霸先。霸先驰檄讨之，景仲众溃，缢死。霸先迎定州刺史萧勃镇广州，勃以霸先监始兴郡事。

纲　盗杀东魏大将军渤海王高澄于邺。

目　澄获衡州刺史兰钦子京，以为膳奴，京屡自诉，澄杖之曰：“更诉，当杀汝！”京与其党六人谋作乱。一日与陈元康、杨愔、崔季舒屏左右，谋受禅。京进食，置刀盘下，杀之。元康以身蔽澄，亦被伤而卒。澄弟太原公洋闻之，入讨群贼，斩而脔之，秘不发丧。勋贵以重兵皆在并州，劝洋早如晋阳，洋从之。晋阳旧臣、宿将素轻洋；及至，大会文武，神彩英畅，言辞敏洽，众皆大惊。澄政令有不便者，洋皆改之。

纲　九月，侯景陷吴兴，梁太守张嵊、御史中丞沈浚死之。

目　景使侯子鉴寇吴兴。吴兴兵力寡弱，张嵊书生，不闲军旅，或劝嵊效袁君正迎降，嵊叹曰：“袁氏世济忠贞，不意君正一旦隳之。吾岂不知此难久全，但以身许国，有死无贰耳！”战败还府，整服安坐，子鉴执送建康。景欲活之，嵊曰：“吾忝任专城，朝廷倾危，不能匡复，速死为幸。”景犹欲存其一子，嵊曰：“吾一门已在鬼录，不就尔虏求恩！”景怒，尽杀之，并杀沈浚。

纲　梁岳阳王詧攻江陵，湘东王绎遣兵袭襄阳；詧遁还，绎使竟陵太守王僧辩攻湘州。

纲　冬十一月，梁湘东王绎遣兵攻襄阳。岳阳王詧乞师于魏，魏遣开府杨忠率师救之。

目　詧遣使求援于魏，请为附庸。湘东王绎使柳仲礼镇竟陵，以图詧。詧惧，遣其妃王氏及世子嶚为质于魏。宇文泰欲经略江、汉，以杨忠都督三荆诸军，镇穰城。仲礼帅众趣襄阳，泰遣忠及仆射长孙俭将兵击仲礼，以救詧。

纲　十二月，梁始兴太守陈霸先起兵讨侯景。

目　霸先结郡中豪杰，欲讨侯景。郡人侯安都、张偲等各帅众千余人归之。霸先遣杜僧明将二千人顿于岭上。广州刺史萧勃遣人止之。霸先曰：“京都覆没，君辱臣死。君侯体则皇枝，任重方岳，不能赴援，遣仆一军，犹贤乎已，而更止之乎！”乃遣使间道诣湘东王绎受节度。时南康土豪蔡路养起兵据郡，勃乃以谭世远为曲江令，与路养相结，同遏霸先。

纲　东魏取梁司州。

目　于是东魏尽有淮南之地。





纲鉴易知录卷三九


梁纪　附西魏北齐北周


太宗简文帝


纲　庚午，春正月，东魏高洋自为丞相、都督中外诸军、录尚书事，封齐王。

纲　梁以陈霸先为交州刺史。

目　霸先发始兴，至大庾岭，蔡路养拒之。其党萧摩诃，年十三，单骑出战，无敢当者。霸先击之，路养败走。进军南康，湘东王绎承制授霸先交州刺史。

纲　夏四月，梁湘东王绎移檄讨侯景。

目　绎以天子制于贼臣，不肯从大宝之号，犹称太清四年。下令大举讨侯景，移檄远近。

纲　五月，齐王洋称皇帝，废东魏主为中山王。

目　东魏徐之才、宋景业善图谶，因高德政劝齐王洋受魏禅。洋以告娄太妃，太妃曰：“汝父如龙，汝兄如虎，犹以天位不可妄据，终身北面；汝独何人，欲行舜、禹之事乎！”洋以告之才，之才曰：“正为不及父兄，故宜早升尊位耳。”洋铸像卜之而成，乃发晋阳。

洋至邺，使侍中张亮等见东魏主，逼以禅位。魏主敛容曰：“推挹已久，谨当逊避。”乃下御坐，步就东廊，咏范晔汉献帝赞，遂迁于北城，遣彭城王韶等奉玺绶禅位于齐。齐王洋即皇帝位于南郊，封东魏主为中山王。追尊献武王、文襄王皆为皇帝。

纲　齐立子殷为太子。

纲　魏立萧詧为梁王。

目　魏人欲令岳阳王詧发哀嗣位，詧辞；乃遣使册命詧为梁王，建台置百官。

纲　秋九月，侯景自称汉王。

目　景又自加宇宙大将军，都督六合诸军事，梁主惊曰：“将军乃有‘宇宙’之号乎！”

纲　冬十月，魏初作府兵。

目　魏宇文泰始籍民之才力者为府兵，身、租、调、庸，一切蠲之，以农隙讲阅战陈，马畜粮备，六家供之；合为百府，每府一郎将主之，分属二十四军。

纲　辛未，春二月，梁陈霸先讨李迁仕，杀之。

目　李迁仕击南康，陈霸先遣杜僧明等擒斩之。湘东王绎使霸先进兵取江州，以为江州刺史。

纲　三月，魏主宝炬殂，太子钦立。

纲　秋八月，侯景废梁主纲，杀太子大器，而立豫章王栋。

纲　冬十月，侯景弑梁主纲。

纲　侯景废梁主栋，自称汉帝。

纲　十二月，齐主洋弑中山王。





世祖孝元帝


纲　壬申，春二月，梁湘东王绎遣王僧辩、陈霸先讨侯景。

纲　三月，梁王僧辩、陈霸先击败侯景，景亡走吴。

纲　梁湘东王绎杀豫章王栋。

纲　夏四月，侯景伏诛。

目　羊侃之子鹍，为景都督，杀之。送尸建康，传首江陵，截其手送于齐。暴景尸于市，士民争取食之，并骨皆尽；溧阳公主亦预食焉。景五子在北齐，皆杀之。

纲　盗窃梁传国玺，归之于齐。

纲　梁以王僧辩为司徒，陈霸先为征虏将军、开府仪同三司。

纲　王伟等伏诛。

目　湘东王诛王伟等于市。初，伟于狱中上诗，王爱其才，欲宥之；有言于王者曰：“伟作檄文甚佳。”王求得之，见其有“湘东一目”之语，乃怒诛之。

纲　齐以辛术为吏部尚书。

目　自魏迁邺以来，大选之职，知名者数人，互有得失：高澄少年高朗，所蔽者疏；袁淑德沉密谨厚，所伤者细，杨愔风流辩给，取士失于浮华；惟术性尚贞明，取士必以才器，循名责实，新旧参举，管库必擢，门阀不遗，考之前后，最为折衷。

纲　冬十一月，梁主绎立。

纲　甲戌，春正月，魏作九命、九秩之典。

目　宇文泰始作九命之典，以叙内外官爵，改流外品为九秩。

纲　魏宇文泰废其主钦而立齐王廓，复姓拓跋氏。

纲　三月，齐主杀其尚书左丞卢斐、李庶。

目　齐中书令魏收撰魏书，颇用爱憎为褒贬，每谓人曰：“何物小子，敢与魏收作色！举之则使升天，按之则使入地！”既成，中书舍人卢潜、左丞卢斐、李庶皆言其诬罔不直。收启齐主云：“臣既结怨强宗，将为刺客所杀。”齐主怒，于是斐、庶皆坐谤史，鞭二百，配甲坊，潜亦坐系狱，斐、庶死狱中。然时人终不服，谓之“秽史”。

纲　夏四月，梁以陈霸先为司空。

纲　魏宇文泰弑其故主钦。

纲　秋八月，梁主讲老子于龙光殿。

纲　冬十月，魏遣柱国于谨帅师伐梁。十一月，入江陵。十二月，执梁主绎，杀之。

目　魏遣柱国于谨、中山公宇文护、大将军杨忠将兵五万伐梁。武宁太守宗均告魏兵且至，领军胡僧祐、黄罗汉曰：“二国无隙，必应不尔。”乃复使王琛使魏。于谨至樊、邓，梁王詧帅众会之。梁主乃停讲，戒严。琛至石梵，驰报罗汉曰：“境上帖然，前言皆儿戏耳。”梁主乃复讲，百官戎服以听。

征王僧辩为大都督，命陈霸先徙镇扬州。十一月，魏军济汉。梁主出城行栅，插木为之，周六十里。魏军至栅下，于谨令筑长围，中外遂绝。梁主巡城，犹口占为诗，群臣亦有和者。梁主又裂帛为书，趣王僧辩曰：“吾忍死待公，可以至矣！”魏悉众攻栅，反者开西门纳魏师，梁主退保金城。日暝，闻城陷，梁主乃焚古今图书十四万卷，以宝剑击柱折之，叹曰：“文武之道，今夜尽矣！”命御史中丞王孝祀作降文。梁主遂白马素衣出门，詧使铁骑拥之入营，囚于乌幔之下。或问梁主：“何意焚书？”梁主曰：“读书万卷，犹有今日，故焚之！”十二月，魏人杀梁主及愍怀太子元良等。

纲　魏取襄阳，徙梁王詧使称帝于江陵，屯兵守之。

目　魏立詧为皇帝，取其雍州之地，而资以荆州，延袤三百里，又置防主，将兵居西城，名曰助防，实以制詧也。

纲　梁王僧辩、陈霸先奉晋安王方智承制。





敬帝


纲　乙亥，春正月，梁王詧始称帝。

目　梁王詧即位改元于江陵，是为后梁。赏罚制度并同王者，惟上疏于魏则称臣，奉其正朔。

纲　齐遣梁贞阳侯渊明还梁称帝，以兵纳之。

纲　二月，梁王方智立。

目　晋安王自寻阳入建康，即梁王位，时年十三。以王僧辩为中书监、录尚书、骠骑大将军、都督中外军事，加陈霸先征西大将军。

纲　三月，魏免梁俘数千口。

目　魏宇文泰得庾季才，厚遇之，令参掌太史。季才散私财，购亲旧之为奴婢者，泰问其故，对曰：“仆闻克国礼贤，古之道也。今郢都覆没，其君信有罪矣；搢绅何咎，皆为皂隶！鄙人羁旅，不敢献言，诚窃哀之，故私购之耳。”泰乃悟曰：“吾之过也！微君，遂失天下之望！”因出令，免梁俘数千口。

纲　夏五月，梁王僧辩奉渊明归建康，以梁王方智为太子。

纲　六月，齐筑长城。

目　齐发民一百八十万筑长城，自幽州夏口西至恒州九百余里。

纲　秋八月，齐以道士为沙门。

目　齐主以佛、道二教不同，欲去其一，集二家学者论难于前，遂敕道士皆剃发为沙门；有不从者，杀四人，乃奉命。

纲　九月，梁陈霸先杀王僧辩，废渊明；冬十月，复立方智，称藩于齐。

目　初，王僧辩与陈霸先共灭侯景，情好甚笃，僧辩去石头城，霸先在京口。及僧辩纳渊明，霸先遣使争之，不从。霸先叹曰：“武帝子孙甚多，唯孝元能复雠雪耻，其子何罪，而忽废之！吾与王公并处托孤之地，而王公一旦改图，外依戎狄，援立非次，其志欲何为乎！”乃举兵袭僧辩，杀之。渊明逊位，就邸。十月，方智即皇帝位。告齐以“僧辩阴图篡逆，仍请称藩于齐”；封渊明为建安公。

纲　梁陈霸先自为尚书令、都督中外诸军事。

纲　丙子，春正月，魏初建六官，以宇文泰为大冢宰。

纲　夏五月，梁建安公渊明卒。

纲　六月，齐大治宫室。

目　齐发丁匠三十余万修广三台宫殿。齐主初立，留心政术，务存简靖，又能以法驭下，内外肃然。每临行陈，亲当矢石，所向有功。数年之后，渐以功业自矜，遂嗜酒淫泆，肆行狂暴。一日，典御丞李集面谏，比之桀、纣。齐主令缚置流中，久之，引出，谓曰：“吾何如桀、纣？”集曰：“弥不及矣！”又令沉之，引出，更问，如此数四，集对如初。齐主大笑曰：“天下有如此痴人，方知龙逄、比干未是俊物！”遂释之。顷之，入见，似有所谏，竟斩之。

纲　秋八月，齐主如晋阳。

纲　九月，梁陈霸先自为丞相、录尚书事。

纲　冬十月，魏太师、大冢宰、安定公宇文泰卒，世子觉嗣。

目　时，泰北渡河，还至牵屯山而病，驿召中山公护至泾州，谓曰：“吾诸子皆幼，外寇方强，天下之事，属之于汝，宜努力以成吾志。”遂卒。世子觉嗣位，为太师、柱国、大冢宰、安定公，出镇同州，时年十五。

纲　十二月，魏太师觉自为周公。

右梁四主，合五十四年。

右魏十三主，合一百四十九年，而分为东、西魏，东魏一主，凡十七年；西魏三主，合二十二年。





陈纪　附北齐周


高祖武帝


纲　丁丑，春正月，周公觉称天王，废魏主为宋公。宇文护自为大司马。

纲　二月，周宇文护自为大冢宰。周冢宰护弑宋公。

纲　夏四月，梁铸四柱钱，禁细钱。

纲　秋九月，梁丞相霸先自为相国，封陈公，加九锡。

纲　周冢宰护弑其君觉及其柱国李远，而立宁都公毓。

纲　冬十月，梁陈公霸先进爵为王，遂称皇帝，废梁主为江阴王。

纲　戊寅，夏四月，陈主霸先弑江阴王。

纲　五月，陈主舍身于大庄严寺。

纲　己卯，春正月，周主始亲政。

纲　夏五月，齐主杀魏宗室二十五家。

目　齐太史令奏：“今年当除旧布新。”齐主问于彭城公元韶曰：“汉光武何故中兴？”对曰：“为诛诸刘不尽。”于是齐主诛始平公世哲等二十五家，囚韶等十九家。韶幽于地牢，绝食而死。

纲　六月，霖雨。

纲　周王赐处士韦敻号“逍遥公”。征魏将军寇儁入见。

目　敻，孝宽之兄也，志尚夷简，魏、周之际，十征不屈。太祖重之，不夺其志，周王礼敬尤厚，号曰“逍遥公”。晋公护延之至第，访以政事；敻仰视叹曰：“甘酒嗜音，峻宇雕墙，有一于此，未或不亡。”护不悦。

骠骑大将军、开府仪同三司寇儁，少有学行。家人尝卖物，多得绢五匹，儁知之，曰：“得财失行，吾所不取。”访主还之。自大统中，称老疾，不朝谒；王欲见之，儁不得已入见。王引与同席，问以旧事；以御舆送之。

纲　陈主霸先殂，兄子临川王蒨立。

目　陈主临戎制胜，英谋独运，而为政务崇宽简，非军旅急务，不轻调发。性俭素，常膳不过数品，后宫无金翠之饰。及殂，子昌、顼，皆以江陵之陷，没于长安，群臣奉临川王蒨嗣位。

纲　齐主灭元氏之族。

目　齐主尽诛诸元，前后死者凡七百二十一人。定襄令元景安，欲请改姓高氏，其从兄景皓曰：“安有弃其本宗而从人之姓者乎！丈夫宁可玉碎，何能瓦全！”景安以其言白齐主，齐主诛景皓，赐景安姓高氏。

纲　秋八月，周王始称皇帝。

纲　冬十月，齐主洋殂，太子殷立。

目　齐主嗜酒成疾，谓李后曰：“人生必有死，何足惜！但怜正道尚幼，人将夺之耳！”又谓常山王演曰：“夺则任汝，慎勿杀也！”召尚书令杨愔等受遗诏辅政。十月，殂于晋阳，太子殷即位。





世祖文帝


纲　庚辰，春二月，齐太傅常山王演杀尚书令杨愔等，自为丞相、都督中外诸军事。

纲　三月，齐丞相常山王演如晋阳。

纲　夏四月，周冢宰护进毒弑其君毓，毓弟鲁公邕立。

纲　秋八月，齐常山王演废其主殷为济南王而自立。

纲　冬十二月，陈制春、夏不断死刑。

纲　齐以王晞为侍郎，不受。

目　齐主欲以司马王晞为侍郎，苦辞不受。或劝之，晞曰：“我少年以来，阅要人多矣，得志少时，鲜不颠覆。且吾性实疏缓，不堪时务，人主恩私，何由可保！万一披猖，求退无地。非不好作要官，但思之烂熟耳。”

纲　辛巳，春正月，周太师护自加都督中外诸军事。

纲　秋七月，周更铸钱。

目　文曰“布泉”，一当五，与五铢并行。

纲　九月，齐主演弑济南王。

目　初，齐主许以长广王湛为太弟；既而立太子百年，湛心不平。齐主在晋阳，湛守邺。散骑常侍高元海典机密。齐主以斛律羡为领军，分湛权。湛不听羡视事。是时，济南闵悼王在邺，望气者言：“邺中有天子气。”平秦王归彦恐王复立，劝齐主除之。齐主使归彦至邺，征济南王。湛内不自安，问计于高元海。元海曰：“有三策，请殿下从数骑入晋阳，见太后、主上，请去兵权，不干朝政，此上策也。不然，表请青、齐刺史，沉靖自居，此中策也。”更问下策，曰：“发言即恐族诛。”固逼之，元海曰：“济南世嫡，主上夺之。今集文武，示以征济南之敕，执斛律丰乐，斩高归彦，尊立济南，号令天下，以顺讨逆，此万世一时也。”湛大悦，然未能用。林虑令潘子密晓占候，潜谓湛曰：“殿下当为天下主。”湛乃送济南王于晋阳，齐主杀之。

冬十一月，齐主演殂，弟长广王湛立，废太子百年为乐陵王。

目　齐主演出畋，马惊坠地，绝肋。娄太后视疾，问济南所在者三，齐主不对。太后怒曰：“杀之邪？不用吾言，死其宜矣！”遂去，不顾。齐主乃征湛立之。又与书曰：“百年无罪，可以乐处置之，勿效前人。”遂殂。湛驰赴晋阳，即位，立百年为乐陵王。

纲　壬午，春闰二月，陈遣兵讨其江州刺史周迪于临川。

目　初，陈主征迪出镇湓城，不至。豫章太守周敷独先入朝，进号安西将军，还豫章。迪不平，阴与缙州刺史留异相结，遣兵袭敷；敷与战，破之。闽州刺史陈宝应亦阴与异合。虞寄流寓闽中，常从容讽以逆顺，宝应辄引他语以乱之。宝应尝使人读汉书，卧而听之，至蒯通说韩信曰：“相君之背，贵不可言。”蹶然起坐，曰：“可谓智士！”寄曰：“通一说杀三士，何足言智！岂若班彪王命，识所归乎！”寄知宝应不可谏，恐祸及己，乃着居士服，居东山寺，阳称足疾。宝应使人烧其屋，寄安卧不动；纵火者自救之。陈主乃以吴明彻为江州刺史，督黄法、周敷共讨周迪。

纲　陈改铸五铢钱。

目　梁末丧乱，铁钱不行，民间私用鹅眼钱。至是，改铸五铢钱，一当鹅眼之十。

纲　后梁主詧殂，太子岿立。

纲　三月，陈安成王顼自周归于陈。

目　周遣杜杲送顼南归，陈以为中书监。陈主谓杲曰：“家弟蒙礼遣，实周朝之惠；然鲁山不返，亦恐未能及此。”杲对曰：“安成，长安一布衣耳，而陈之介弟也，其价岂止一城而已哉！本朝敦睦九族，恕己及物，上遵太祖遗旨，下思继好之义，是以遣之南归。今乃云以寻常之土易骨肉之亲，非使臣之所敢闻也。”陈主甚惭，曰：“前言戏之耳。”待杲有加。顼妃柳氏及子叔宝犹在穰城，陈主复遣毛喜如周请之，周人皆归之。

纲　夏四月，齐青州言河水清。

纲　癸未，夏四月，周主养老于太学。

目　周主将视学，以太傅燕国于谨为三老，遂幸太学。谨入，升席，南面凭几而坐。周主北面立而记道。谨起，立于席后，对曰：“木受绳则正，后从谏则圣。明王虚心纳谏以知得失，天下乃安。”又曰：“去食去兵，信不可去；愿陛下守信勿失。”又曰：“有功必赏，有罪必罚，则为善者日进，为恶者日止。”又曰：“言行者，立身之基，愿陛下三思而言，九虑而行，勿使有过。天子之过，如日月之食，人莫不知，愿陛下慎之。”周主再拜受言，谨答拜，礼成而出。

纲　甲申，春三月，周初令百官执笏。

纲　夏六月，白虹贯日，齐主湛杀其兄之子乐陵王百年。

纲　秋九月，周封李昞为唐公。

目　以追录佐命元功封。昞，虎之子也。

纲　乙酉，夏四月，彗星见。

纲　齐主湛传位于太子纬，自称太上皇帝，以祖珽为秘书监。

纲　冬十月，周杀其中州刺史贺若敦。

目　周以函谷关城为通洛防，以贺若敦为中州刺史镇之。敦恃才负气，以湘州之役，全军而返，谓宜受赏，翻得除名，对台使出怨言。宇文护怒，征还，逼令自杀。临死，谓其子弼曰：“吾志平江南，今而不果；汝必成吾志！吾以舌死，汝不可不思。”因引锥刺弼舌出血以诫之！

纲　丙戌，夏四月，陈以孔奂为太子詹事。

目　陈主不豫，以太子伯宗柔弱，谓安成王顼曰：“吾欲遵太伯之事。”顼拜泣，固辞。陈主又谓仆射到仲举、尚书孔奂等曰：“今三方鼎峙，四海事理，宜须长君。卿等宜遵此意。”孔奂流涕对曰：“皇太子圣德日跻，安成王足为周旦。若有废立之心，臣诚不敢奉诏。”陈主曰：“古之遗直，复见于卿。”乃以奂为太子詹事。

纲　陈主蒨殂，太子伯宗立。

目　陈主起自艰难，知民疾苦。性明察俭约，每夜刺闺取外事分判者，前后相续。敕传更签于殿中者，必投签于阶石之上，令枪然有声，曰：“吾虽眠，亦令惊觉。”

纲　五月，陈以安成王顼为司徒、录尚书事，徐陵为吏部尚书。

纲　冬十二月，齐始用士人为县令。

目　魏末以来，县令多用厮役，因是士流耻为之。齐仆射元文遥以为县令治民之本，遂请革选，密择贵游子弟，发敕用之；悉召集神武门，令赵郡王睿宣旨慰谕而遣之。齐之士人为县令，自此始。





废帝


纲　丁亥，春正月朔，日食。

纲　二月，陈安成王顼杀中书舍人刘师知，又杀仆射到仲举。

纲　戊子，秋七月，周隋公杨忠卒。

目　忠子坚为小宫伯，宇文护欲引以为腹心。忠曰：“两姑之间难为妇，汝其勿往！”坚乃辞之。至是，忠卒，坚袭爵。

纲　冬十一月朔，日食。

纲　陈安成王顼废其主伯宗为临海王，而杀始兴王伯茂。

纲　齐主湛殂。

目　齐上皇疾作，驿追徐之才，未至，疾亟，以后事属和士开，握其手曰：“勿负我！”遂殂。





高宗宣帝


纲　己丑，春正月，陈主顼立。

纲　秋八月，陈广州刺史欧阳纥反。

纲　庚寅，春二月，陈人讨欧阳纥，斩之。封阳春太守冯仆母洗氏为石龙太夫人。

目　欧阳纥召阳春太守冯仆至南海，诱与同反。仆遣使告其母洗夫人。夫人曰：“我忠贞两世，今不能惜汝而负国也。”遂发兵拒境，帅诸酋长迎章昭达。击纥，擒之，斩于建康市。

纥之反也，士人流寓者皆惶骇。前著作佐郎萧引独恬然，曰：“管幼安、袁曜卿，亦但安坐耳。君子直己以行义，何忧惧乎！”至是，陈主征以为侍郎。

冯仆以其母功，封信都侯，迁石龙太守。遣使持节册命洗氏为石龙太夫人，赐以绣安车，鼓吹、麾、节，卤簿如刺史之仪。

纲　秋七月，齐以和士开为尚书令。

目　士开威权日盛，朝士不知廉耻者，或为之假子。士开伤寒，医云：“应服黄龙汤。”士开有难色。有候之者请先尝之，一举而尽。

纲　辛卯，夏六月，齐太宰段韶围周定阳，克之，获汾州刺史杨敷。

目　齐段韶引兵围定阳，周汾州刺史杨敷固守不下。韶令壮士千余人伏于东南涧口。城中粮尽，敷走，伏兵击擒之，遂取汾州。

敷子素，少多才艺，以其父守节陷齐，未蒙赠谥，申理再三。周主大怒，命左右斩之。素大言曰：“臣事无道天子，死其分也！”周主壮其言，赠敷大将军，谥曰忠壮。素渐见礼遇，命为诏书，下笔立成，词义兼美，周主曰：“勉之，勿忧不富贵。”素曰：“但恐富贵来逼臣，臣无心图富贵也。”

纲　秋，齐琅邪王俨杀和士开。

纲　壬辰，春三月，周主讨其太师宇文护，杀之。周主亲政。以其弟齐公宪为大冢宰，卫公直为大司徒。

纲　癸巳，春三月，周获白鹿。

目　周太子获白鹿以献，周主诏曰：“在德不在瑞。”

纲　秋八月，周太子赟纳妃杨氏。

目　妃，隋公坚之女也。太子好昵近小人，左宫正宇文孝伯言于周主曰：“皇太子春秋尚少，志业未成，请妙选正人为其师友，调护圣质。如或不然，悔无及矣！”周主敛容曰：“正人岂复过卿！”乃复以尉迟运为右宫正。周主尝问万年丞乐运曰：“太子何如人？”对曰：“中人。”周主问运中人之状。对曰：“如齐桓公是也，管仲相之则霸，竖貂辅之则乱，可与为善，可与为恶。”周主曰：“我知之矣。”乃妙选宫官以辅之，太子不悦。

纲　冬十月，齐主杀其侍中张雕、崔季舒。

目　齐国子祭酒张雕，以经授齐主，因与宠胡何洪珍相结。洪珍荐雕为侍中，大见委信。雕欲立效以报恩，论议抑扬，无所回避，省宫掖不急之费，禁约左右骄纵之臣。贵幸侧目，阴谋陷之。左丞封孝琰、侍中崔季舒，皆祖珽所厚。尝谓：“珽为衣冠宰相。”近习恶之。会齐主将如晋阳，季舒与雕议，以为：“寿阳被围，大军出拒，信使往还，须禀节度。且道路相惊，以为大驾畏避南寇，则人情必致骇动。”遂与从驾文官，连名进谏。韩长鸾言于齐主曰：“诸汉官连名总署，未必不反。”齐主悉召已署名者，集含章殿，斩雕、季舒等六人，遂如晋阳。

纲　甲午，春正月，周诏齐公宪等皆进爵为王。

纲　三月，周太后叱奴氏殂。

目　周叱奴太后殂。周主居倚庐，朝夕进一溢米。及葬，周主跣行至陵所，诏曰：“三年之丧，达于天子。但军国务重，须自听朝。衰麻之节，苫庐之礼，率遵前典，以申罔极。百僚宜依遗令，既葬而除。”公卿固请依权制，周主不许，卒申三年之制。五服之内，亦令依礼。

纲　夏五月，周废佛、道教，毁淫祠。

目　初，周主定三教先后：以儒为先，道为次，释为后。至是，遂禁佛、道二教，经像悉毁，沙门、道士并还俗。诸淫祠，非祀典所载者尽除之。

纲　周更铸五行大布钱。

目　一当十，与布钱并行。

纲　周立通道观。

目　以壹圣贤之教也。

纲　乙未，春三月，周使开府仪同三司伊娄谦如齐，齐人留之。

目　齐主言语涩呐，不喜见朝士，非宠私昵狎，未尝交语。好自弹琵琶，为无愁之曲，民间谓之“无愁天子”。于华林园立贫儿村，自衣蓝缕之服，行乞其间以为乐。滥得富贵者，殆将万数，乃至狗马及鹰亦有仪同、郡君之号，皆食其禄。周主谋伐之，使开府仪同三司伊娄谦聘于齐以观衅。其参军高遵以情告齐人，齐人留谦等不遣。

纲　夏四月，陈焚文锦于云龙门。

目　陈监豫州陈桃根，得青牛以献，陈主还之。又表上织成罗文锦被，诏于云龙门外焚之。

纲　丙申，夏六月，陈太子詹事江总免。

目　初，陈太子叔宝欲以江总为詹事，孔奂曰：“江有潘、陆之华，而无园、绮之实，不可。”太子深以为恨，自言于陈主，许之。总遂与太子为长夜之饮，养良娣陈氏为女。太子亟微行，游总家。陈主怒，免总官。

纲　冬十月，周主伐齐，取平阳。十一月，齐主攻之，不克。十二月，周主复伐齐，齐主大败，走晋阳，遂奔邺。晋阳人立安德王延宗以守，周主拔而执之。

纲　丁酉，春正月朔，齐主纬传位于太子恒。周师围邺。纬出走，周主入邺。齐丞相高阿那肱引周师追纬及恒，获之，遂灭齐。

纲　三月，齐东雍州行台傅伏降周。

目　初，周主招齐东雍州刺史傅伏，不从。周主自邺还，至晋州，遣高阿那肱等百余人临汾水，召伏。伏隔水问：“至尊何在？”阿那肱曰：“已被擒矣。”伏仰天大哭，帅众入城；于听事前北面哀号，良久，然后出降。周主见之曰：“何不早下？”伏流涕对曰：“臣三世为齐臣，食齐禄，不能自死，羞见天地！”周主执其手曰：“为臣当如此。”乃以所食羊肋骨赐伏曰：“骨亲肉疏，所以相付。”遂引使宿卫，授上仪同大将军。

纲　夏四月，周主至长安，封高纬为温公。

纲　五月，周主毁其宫室之壮丽者。

纲　秋八月，周获九尾狐，焚之。

目　郑州获九尾狐，已死，献其骨。周主曰：“瑞应之来，必彰有德。今无其时，恐非实录。”命焚之。

纲　冬十月，周主杀温公高纬，夷其族。

纲　十一月，周省后宫妃嫔之数。

右北齐六主，合二十八年。

纲　戊戌，春三月，周主初服常冠。

目　其制以皂纱全幅，向后幞发，乃裁为四脚。

纲　夏五月，周主邕伐突厥，有疾而还。六月，殂，太子赟立。以郑译为内史中大夫。

纲　周主赟杀其叔父齐王宪。

目　周主以齐王宪属尊望重，忌之。乃与于智、郑译等谋，密使智告宪有异谋，召宪入殿，伏壮士执之。宪自辩理，周主使智证之。宪目光如炬，与智相质，既而叹曰：“死生有命，宁复图存！但老母在堂，恐留兹恨耳！”因掷笏于地，遂缢之。周主召宪僚属，使证成宪罪。参军李纲，以死自誓，终无挠辞，抚棺号恸，躬自瘗之，哭拜而去。

纲　闰月，周立后杨氏。秋七月，周以杨坚为上柱国、大司马。

纲　己亥，春正月，周作刑经圣制。

目　周主初立，以高祖刑书要制为太重而除之。既而民轻犯法，又自以奢淫多过失，恶人规谏，欲为威虐摄服群下，乃更为刑经圣制，用法益深。

纲　二月，周治洛阳宫。

纲　周主赟传位于太子阐，自称天元皇帝。

纲　周徙石经还洛阳。

纲　夏五月，周诸王皆就国。

纲　秋七月，陈初用大货六铢钱。

纲　冬十月，周主赟复道、佛像。

纲　十一月，周铸永通万国钱。

纲　庚子，春正月，周税入市者人一钱。

纲　夏五月，周主赟殂，隋公杨坚自为大丞相、假黄钺，居东宫。征诸王还长安。

目　天元昏暴滋甚。后父隋公坚，位望隆重，天元忌之，尝因忿谓后曰：“必灭尔家！”天元不豫，坚称受诏居中侍疾，天元遂殂。周主入居天台，尊杨后为皇太后，以杨坚为大丞相、假黄钺、都督中外诸军事，以正阳宫为丞相府。时众情未壹，坚引司武上士卢贲置左右，潜令部伍仗卫，因召公卿，谓曰：“欲求富贵者宜相随。”至东宫，门者拒不纳，贲叱之，坚乃得入。贲遂典丞相府宿卫。以郑译为长史，刘昉为司马，李德林为府属。内史下大夫高颎明敏有器局，习兵事，多计略，坚欲引之，遣杨惠谕意。颎欣然许之，曰：“纵令公事不成，颎亦不辞灭族。”乃以为司录。坚革宣帝苛酷之政，更为宽大，删略旧律，作刑书要制，奏而行之；躬履节俭，中外悦之。坚夜召太史中大夫庾季才，问曰：“天时人事何如？”季才曰：“天道精微，难可意测。以人事卜之，符兆定矣。”独孤夫人亦谓坚曰：“骑虎之势，必不得下，勉之！”

纲　周复佛、道二教。

纲　周相州总管蜀公尉迟迥举兵相州，讨丞相坚；坚遣韦孝宽将兵击之。

纲　秋八月，周尉迟迥兵败，自杀。周丞相坚以高颎为司马。

纲　周丞相坚以其世子勇为洛州总管。

纲　冬十一月，周相州总管郧公韦孝宽卒。

纲　十二月，周丞相坚自为相国，进爵隋王，加九锡。





纲鉴易知录卷四十


陈纪　附隋


高宗宣帝


纲　辛丑，春二月，隋王坚称皇帝。

目　周主逊居别宫，隋王即皇帝位。窦毅之女闻周主禅，自投堂下，抚膺太息曰：“恨我不为男子，救舅氏之患！”毅及襄阳公主掩其口曰：“汝勿妄言，灭吾族！”由是奇之。及长，以适唐公李渊。渊，昞之子也。

纲　隋追尊考为武元帝。

纲　隋立后独孤氏。

目　后家世贵盛，而能谦恭，雅好读书，言事多与隋主意合，甚宠惮之，宫中称为“二圣”。

纲　隋立世子勇为太子，诸子皆为王。

纲　隋废周主阐为介公，改封周太后杨氏为乐平公主。

纲　隋主尽灭宇文氏之族。

目　虞庆则劝隋主尽灭宇文氏，李德林固争，以为不可，隋主作色曰：“君书生，不足与议此！”于是周太祖以下子孙皆死，而德林品位遂不进。

纲　隋征苏威为太子少保。

目　威，绰之子也，少有令名，周宇文护强以女妻之。威见护专权，恐祸及己，屏居山寺，以讽读为娱。周高祖闻其贤，除车骑大将军，辞疾不拜。隋主为丞相，高颎荐之，隋主召见，与语，大悦；居月余，闻将受禅，遁归田里。颎请追之，隋主曰：“此不欲预吾事耳，置之。”及受禅，征拜太子少保，追封绰为邳公，以威袭爵。

纲　三月，隋以贺若弼为吴州总管，韩擒虎为庐州总管。

目　隋主有并吞江南之志，问将于高颎，颎荐弼与擒虎，故以弼镇广陵，擒虎守庐江，使潜为经略。

纲　隋以苏威为纳言。

目　初，苏绰在西魏，以国用不足，为征税法颇重，既而叹曰：“今所为者，正如张弓，非平世法也。后之君子，谁能弛之！”威闻其言，每以为己任。至是，奏减赋役，务从轻简。隋主从之，谓朝臣曰：“杨素才辩无双。至于斟酌古今，助我宣化，非威之匹也。威若逢乱世，南山四皓，岂易屈哉！”威尝言于隋主曰：“臣先人每戒臣云：‘唯读孝经一卷，足以立身治国，何用多为！’”隋主深然之。

纲　夏五月，隋主坚弑介公阐。

纲　秋七月，隋定服色。

目　隋主始服黄，百僚毕贺。

纲　九月，隋仆射高颎督诸军侵陈。

纲　隋铸五铢钱。

目　背面肉好，皆有周郭，每一千重四斤二两。

纲　隋上柱国郑译有罪，除名。

目　译自以被疏，阴呼道士醮章祈福，婢告以为巫蛊；译又与母别居，为宪司所劾，除名。隋主下诏曰：“译若留之于世，在人为不道之臣；戮之于朝，入地为不孝之鬼。宜赐以孝经，令其熟读。”仍遣与母共居。

纲　冬十月，隋初行新律。

目　初，周法比于齐律，烦而不要。隋主命裴政等更加修定。始制死刑二，绞、斩；流刑二，自二千里至三千里；徒刑五，自一年至三年；杖刑五，自六十至百；笞刑五，自十至五十。

纲　十二月，隋听民出家，赋钱写书造像。

右北周五主合二十五年。

纲　壬寅，春正月，陈主顼殂，始兴王叔陵作乱，伏诛。太子叔宝立。





后主


纲　癸卯，春三月，隋迁于新都。

纲　隋诏求遗书。

目　秘书监牛弘上表曰：“典籍屡经丧乱，率多散逸。周氏聚书，仅盈万卷，平齐所得，裁益五千。兴集之期，属膺圣世，为国之本，莫此为先。”隋主从之。诏献书一卷，赉缣一匹。

纲　冬十一月，隋罢郡为州。

纲　甲辰，春正月朔，日食。

纲　秋九月，隋诏公私文翰并宜实录。

目　隋主不喜辞华，故有是诏。时泗州刺史司马幼之文表华艳，诏付所司治罪。治书侍御史李谔亦上书曰：“魏之三祖，崇尚文词，遂成风俗。江左、齐、梁，其弊弥甚：竞一韵之奇，争一字之巧；连篇累牍，不出月露之形，积案盈箱，唯是风云之状。世俗以之相高，朝廷以之擢士。以儒素为古拙，以词赋为君子。故其文日繁，其政日乱，良由弃大圣之轨模，构无用以为用也。今朝廷虽有是诏，而州县仍踵弊风，躬仁孝之行者，不加收齿，工轻薄之艺者，举送天朝。请加采察，送台推劾。”诏以其奏颁示四方。

纲　冬十一月，陈起临春、结绮、望仙阁。

目　陈主起三阁，各高数十丈，连延数十间，皆以沉檀为之，金玉珠翠为饰，珠帘、宝帐、服玩瑰丽，近古未有。其下积石为山，引水为池，杂植花卉。上自居临春，张贵妃居结绮，龚、孔二贵嫔居望仙，复道往来。以宫人袁大舍等为女学士。江总虽为宰辅，不亲政务，日与尚书孔范、散骑王瑳等文士十余人，侍宴后庭，谓之“狎客”。使诸妃嫔及女学士与狎客共赋诗，采其尤艳丽者，被以新声，其曲有玉树后庭花、临春乐等，大略皆美诸妃嫔之容色。君臣酣歌，自夕达旦。

纲　乙巳，春正月朔，日食。

纲　夏五月，隋初置义仓，貌阅户口，作输籍法。

目　度支尚书长孙平奏：“令民间每秋家出粟麦一石以下，贫富为差，储之当社，委社司检校，以备凶年，名曰‘义仓’。”隋主从之。

时民间多妄称老、小以免赋役，隋主命州县大索貌阅，以防容隐。高颎又言：“民间课输无定簿，难以推校，请为输籍法。”隋主从之。

纲　梁主岿殂，太子琮立。

纲　秋八月，隋筑长城。

目　东距河，西至绥州，绵历七百里。

纲　丁未，春正月，隋制诸州岁贡士三人。

纲　秋九月，隋灭梁，以其主萧琮为莒公。

纲　冬十一月，陈临平湖开。

目　隋主问取陈之策于高颎，对曰：“江北田收差晚，江南水田早熟。量彼收获之际，微征士马，声言掩袭，彼必屯兵守御，废其农时。彼既聚兵，我便解甲。再三如此，彼以为常；后更集兵，彼必不信。犹豫之顷，我乃济师，登陆而战，兵气益倍。江南土薄，舍多茅竹，储积皆非地窖，当密遣人因风纵火，待彼修立，复更烧之，不出数年，财力俱尽矣。”隋主用其策，陈人始困。

隋主谓高颎曰：“我为民父母，岂可限一衣带水不拯之乎！”命大作战船。人请密之，隋主曰：“吾将显行天诛，何密之有！”使投其于江，曰：“若彼惧而能改，吾复何求！”时江南妖异特众，临平湖草久塞，忽然自开。陈主恶之，乃自卖于佛寺为奴以厌之。

纲　戊申，春三月，隋下诏伐陈。

纲　冬十月，隋以晋王广为淮南行省尚书令、行军元帅，帅师伐陈。

目　隋命晋王广、秦王俊、清河公杨素，皆为行军元帅。广出六合，俊出襄阳，素出永安，庐州总管韩擒虎出庐州，吴州总管贺若弼出广陵，凡总管九十，兵五十一万八千，皆受晋王节度。旌旗舟楫，横亘数千里。以高颎为元帅长史，王韶为司马，军事皆取决焉。

秦王俊督诸军屯汉口，为上流节度。陈以周罗睺督诸军拒之。杨素帅水军东下，舟舻被江，旌甲曜日。陈之镇戍相继以闻，中书舍人施文庆、沈客卿并抑而不言。及隋军临江，仆射袁宪等奏请防备再三。陈主从容谓侍臣曰：“王气在此。齐兵三来，周师再来，无不摧败。彼何为者邪！”孔范曰：“长江天堑，限隔南北，今日虏军岂能飞渡邪！”陈主以为然，故不为深备，奏伎、纵酒、赋诗不辍。

右陈五主合三十二年。





隋纪


高祖文皇帝


纲　己酉，隋高祖文皇帝开皇九年，春正月，总管贺若弼、韩擒虎进军灭陈，获其主叔宝。

目　正月朔，陈主会朝，大雾四塞。是日，贺若弼自广陵引兵济江，韩擒虎自横江济采石，守者皆醉，遂克之。陈主以萧摩诃、樊毅、鲁广达并为都督，司马消难、施文庆并为大监军，遣樊猛帅舟师出白下。既而贺若弼拔京口，韩擒虎拔姑孰。于是弼自北道，擒虎自南道并进，缘江诸戍，望风尽走。弼进据钟山。晋王广遣总管杜彦与韩擒虎合军，屯于新林。陈人大骇，降者相继。陈主使鲁广达陈于白土冈，任忠、樊毅、孔范、萧摩诃军以次而北，亘二十里，首尾进退不相知。韩擒虎自新林进军，任忠帅数骑迎降于石子冈，引擒虎军直入朱雀门。陈主皇遽，从宫人十余出景阳殿，自投于井。既而军人窥井，以绳引之，惊其太重，及出，乃与张贵妃、孔贵嫔同束而上。贺若弼乘胜至乐游苑，烧门而入。弼耻功在擒虎后，欲令叔宝作降笺归己，不果。

纲　晋王广入建康，诛陈都督施文庆等五人。

目　高颎先入建康，晋王广使人驰告之，令留张丽华，颎曰：“昔太公蒙面以斩妲己，此岂可留也！”斩之。广闻之变色曰：“昔人云‘无德不报’，我必有以报高公矣！”由是恨颎。寻入建康，以施文庆谄佞，沈客卿聚敛，与阳慧朗、徐哲暨慧景皆为民害，斩之以谢三吴。

纲　以许善心为散骑常侍。

目　帝使以陈亡告许善心，善心衰服号哭于西阶之下，藉草东向坐三日；敕书唁焉。明日，就馆，拜散骑常侍。上曰：“我平陈，唯获此人。既能怀其旧君，即我之诚臣也。”

纲　二月，置乡正、里长。

目　苏威奏请五百家置乡正，使治民，简辞讼。上从之，乃以百家为里，置里长一人。

纲　夏四月，晋王广班师，俘陈叔宝至京师，献于太庙。论功行赏有差。

目　进杨素爵为越公、贺若弼宋公。弼与韩擒虎争功于帝前。弼曰：“臣在蒋山死战，破其锐卒，擒其骁将，震扬威武，遂平陈国。”擒虎曰：“臣以轻骑五百，直取金陵，执陈叔宝；弼夕方至，臣启关纳之，安得与臣比！”帝曰：“二将俱为上勋。”于是进擒虎上柱国，高颎爵齐公。从容命颎与弼论平陈事，颎曰：“弼先献十策，后苦战破贼。臣文吏耳，焉敢与之论功！”帝大笑，嘉其有让。初，上尝使颎问方略于李德林，于是，赏其功，授柱国，封郡公。已宣敕，或说颎曰：“今归功德林，诸将必当愤惋，而公亦为虚行矣。”颎入言之，乃止。贺若弼撰其所画策上之，谓之御授平陈七策。帝弗省，曰：“我不求名，公可自载家传。”后突厥来朝，帝谓之曰：“汝闻江南有陈国乎？”因召左右引突厥诣韩擒虎前曰：“此是执得陈国天子者。”擒虎厉色顾之，突厥惶恐，不敢仰视。庞晃等短高颎，帝怒，皆黜之，亲礼逾密。因谓颎曰：“公犹镜也，每被磨莹，皎然益明。”

纲　复故陈境十年，余州一年。

纲　以陈江总、袁宪等为开府仪同三司。

目　以江总、袁宪、萧摩诃、任忠为开府仪同三司。帝嘉袁宪雅操，下诏，以为江表称首。初，陈散骑常侍韦鼎聘于周，遇帝而异之，谓曰：“公当大贵，贵则天下一家。岁一周天，老夫当委质于公矣。”及归，尽卖田宅，或问其故，鼎曰：“江东王气，尽于此矣！”至是，召为上仪同三司。

纲　诏除毁兵仗。

纲　秋七月，群臣请封禅，不许。

纲　冬十二月，诏定雅乐。

纲　以辛公义为岷州刺史。

目　岷俗畏疫，一人病，阖家避之，病者多死。公义命皆舆置厅事，暑月，厅廊皆满，公义设榻，昼夜处其间，以秩禄具医药，身自省问。病者既愈，乃召其亲戚谕之曰：“死生有命，岂能相染。若能相染，吾死久矣！”皆惭谢而去。其后人有病者，争就使君，其家亲戚固留养之，始相慈爱，风俗遂变。

后迁并州刺史，下车，先至狱中露坐验问。十余日间，决遣咸尽。还领新讼事，皆立决；有须禁者，公义即宿厅事，终不还。或谏曰：“公事有程，何自苦！”公义曰：“刺史无德，不能使民无讼，岂可禁人在狱而安寝于家乎！”罪人闻之，咸自叹服。后有讼者，乡闾父老遽晓之曰：“此小事，何忍勤劳使君！”讼者多两让而止。

纲　庚戌，十年，春二月，杀楚州参军李君才于殿内。

目　帝性猜忌，不悦学，既任智以获大位，因以文法自矜，明察临下，恒令左右觇视内外，有过失则加以重罪。又患令史赃污，私使人以钱帛遗之，得犯立斩。每于殿廷捶人，挥楚不甚，即命斩之。李君才言：“帝宠高颎过甚。”帝怒，命杖之，而殿内无杖，遂以马鞭捶杀之。未几，怒甚，又于殿廷杀人；兵部侍郎冯基固谏，不从。寻悔，宣慰基而怒群臣之不谏者。

纲　冬十一月，江南乱，以杨素为行军总管，讨平之。

目　江表自东晋以来，刑法疏缓，世族陵驾寒门；平陈之后，尽反其政。苏威复作五教，使民诵之，士民嗟怨。民间复讹言隋欲徙之入关，远近惊骇。于是越州高智慧、苏州沈玄皆举兵反，自称天子，攻陷州县。陈之故境，大抵皆反，执县令杀之，曰：“更能使侬诵五教邪！”诏遣杨素讨之。素帅舟师自杨子津入击贼。玄败走，追擒之。智慧据浙江东岸为营。子总管来护儿曰：“吴人轻锐，利在舟楫，必死之贼，难与争锋，公宜严陈以待之，勿与接刃。请假奇兵数千潜度，掩破其壁，使退无所归，进不得战，此韩信破赵之策也。”素从之。大破智慧。智慧走保闽越，素分兵追捕，密令人说贼帅王国庆，使斩送智慧以自赎。余党悉降，江南大定。

纲　辛亥，十一年，春二月，以刘旷为莒州刺史。

目　平乡令刘旷有异政，以义理晓谕讼者，皆引咎而去，狱中草满，庭可张罗；高颎荐之，故有是命。

纲　壬子，十二年，秋七月，苏威以开府就第，尚书卢恺除名。

目　博士何妥与苏威争议事，积不相能。威子夔与妥议乐，复不同；议者以威故，同夔者什八九。妥恚，遂奏威与卢恺、薛道衡、王弘、李同和等共为朋党。帝大怒，威免官爵，以开府就第，卢恺除名。

威好立条章，每岁责民间五品不逊，答者或云：“管内无五品之家。”其不相应领，类如此。又为余粮簿，欲使有无相赡；民部侍郎郎茂以为烦迂不急，皆奏罢之。

茂，尝为卫国令，有民张元预，兄弟不睦，丞尉请加严刑，茂曰：“元预兄弟，本相憎疾，又坐得罪，弥益其忿，非化民之意也。”乃徐谕之以义。元预等各感悔，顿首请罪，遂相亲睦。

纲　冬十月，新义公韩擒虎卒。

纲　十二月，以杨素为仆射，与高颎专掌朝政。领军大将军贺若弼除名。

目　贺若弼自谓功名出朝臣之右，当为宰相。及杨素为仆射，不平形于言色，由是免官，怨望愈甚。久之，上下弼狱，公卿奏弼罪当死。上谓弼曰：“臣下守法不移，公可自求活理。”弼曰：“臣将八千兵擒陈叔宝，窃以此望活。”上曰：“此已格外重赏。”弼曰：“臣今还格外望活。”上低回者数日，特令除名。岁余，复其爵位。

纲　癸丑，十三年，春二月，作仁寿宫。

纲　甲寅，十四年，夏四月，行新乐。

目　太常卿牛弘使协律郎祖孝孙参定雅乐，复附帝意，销毁前代金石，以息异议。又作武舞，以象功德。至是，乐成，诏行之。乐工万宝常闻新乐，泫然泣曰：“淫厉而哀，天下不久尽矣！”宝常竟饿死。且死，悉取其书烧之，曰：“用此何谓！”

纲　秋七月，以苏威为纳言。

纲　关中旱，饥。八月，帝如洛阳。

目　上遣左右视民食，得豆屑杂糠以献。上流涕以示群臣，深自咎责，为之不御酒肉者期年。至是，帅民就食于洛阳，敕斥候不得驱迫。男女参厕于仗卫之间，遇扶老携幼者，辄引马避之，至艰险处，见负担者，令左右扶助。

纲　冬十月，散骑侍郎王劭上皇隋灵感志。

目　帝好祥小数，劭前后上表言上受命符瑞甚众，又探歌谣谶纬，捃摭佛书，曲加诬饰，撰皇隋灵感志三十卷奏之，上令宣示天下。

纲　乙卯，十五年，春正月，帝东巡，祀天于泰山。

目　以岁旱谢愆咎也。

纲　二月，收天下兵器。

纲　三月，还宫。

纲　仁寿宫成，以封德彝为内史舍人。

目　仁寿宫成，幸之。时天暑，役夫死者相次于道，杨素悉焚除之，帝不悦。及至，见制度壮丽，大怒曰：“杨素为吾结怨天下。”素闻之，虑获谴。封德彝曰：“公勿忧，俟皇后至，必有恩诏。”明日，帝果召素入对，后劳之曰：“公知吾夫妇老，无以自娱，盛饰此宫，岂非忠孝！”赐赉甚厚。素屡荐德彝于帝，擢为内史舍人。

纲　夏六月，焚相州所贡绫文布于朝堂。

纲　秋七月，纳言苏威免，寻复其位。

目　威坐从祠不敬，免，俄而复位。帝谓群臣曰：“世人言苏威诈清，家累金玉，此妄言也。然其性狠戾，不切世要，求名太甚，从己则说，违之必怒，此其大病耳。”

纲　冬十月，以韦世康为荆州总管。

目　世康和静谦恕，为吏部尚书十余年，时称廉平。常有止足之志，谓子弟曰：“禄岂须多，防满则退；年不待暮，有疾便辞。”因恳乞骸骨。不许，使镇荆州。

纲　十二月，敕：“盗边粮升以上，皆斩。”

纲　丙辰，十六年，夏六月，初制工商不得仕进。

纲　秋八月，诏：“死罪三奏，然后行刑。”

纲　丁巳，十七年，春三月，诏诸司论属官罪，听律外决杖。

目　帝以所在属官不敬惮其上，事难克举，故有是诏。于是上下相驱，迭行捶楚。

又以盗贼繁多，命盗一钱以上皆弃市，或三人共盗一瓜，事发即死。于是行旅皆晏起早宿，天下懔懔。有数人劫执事而谓之曰：“吾岂求财者邪！但为枉人来耳。而为我奏至尊：自古立法，未有盗一钱而死也。而不以闻，吾更来，而属无类矣！”帝闻，乃为停之。

又尝乘怒，欲以六月杖杀人，大理少卿赵绰固争，帝曰：“六月虽曰生长，此时必有雷霆；我则天而行，有何不可！”遂杀之。掌固来旷告绰滥免徒囚，推验无实。帝怒，命斩之。绰又固争，帝拂衣入。绰托奏他事复入，再拜曰：“臣有死罪三，不能制驭掌固，使触天刑，一也；囚不合死，不能死争，二也；本无他事，妄言求入，三也。”帝意解，旷因免死。

纲　冬，钦州刺史宁长真来朝。

目　初，散骑侍郎何稠使岭南，及还，钦州刺史宁猛力请随入朝，稠以其疾笃，遣还而卒。帝不怿。稠曰：“猛力与臣约，假令身死，当遣子入侍矣。”猛力临终，果诫其子长真，葬毕登路。至是，长真嗣为刺史，如言入朝。帝大悦曰：“何稠著信蛮夷，乃至于此。”

纲　戊午，十八年，冬十二月，置行宫十二所。

目　自京师至仁寿宫之道也。

纲　己未，十九年，秋九月，以牛弘为吏部尚书。

目　弘选举先德行而后文才，务在审慎，虽致停缓，而所进用多称职。侍郎高孝基鉴赏机悟，清慎绝伦，然爽俊有余，迹似轻薄，时宰多以此疑之，弘独推心任委，得人为多。

纲　庚申，二十年，春二月，贺若弼坐事下狱，赦出之。

目　弼复坐事下狱，帝数之曰：“公有三太猛：嫉妒心太猛，自是、非人心太猛，无上心太猛。”既而释之。他日帝谓侍臣曰：“弼将伐陈，谓高颎曰：‘不作高鸟尽、良弓藏邪？’后又语颎曰：‘皇太子于己，无所不尽。公终久何必不得弼力，何脉脉邪！’意图镇广陵，又图荆州，皆作乱之地也。”

纲　冬十月，废太子勇为庶人。

目　初，帝使太子勇参决政事，时有损益，帝皆纳之。勇性宽厚，率意任情，无矫饰之行。帝性节俭，勇尝饰蜀铠，帝见而不悦。后遇冬至，百官皆诣勇，勇张乐受贺。帝不悦，下诏停之。自是恩宠始衰，渐生猜阻。

勇多内宠，昭训云氏尤幸。其妃元氏无宠，遇疾而薨。独孤后意其有他，深以责勇。然昭训自是遂专内政，生俨、裕、筠；诸姬子又数人。后弥不平，遣人伺求勇过。晋王广知之，弥自矫饰，后庭有子皆不育，后由是数称广贤。帝与后尝幸其第，广悉屏匿美姬于别室，惟留老丑者，衣以缦彩，给事左右，帝见之喜，由是爱之特异诸子。

司马张衡为广画夺宗之策。广问计于安州总管宇文述，述曰：“废立大事，未易谋也。能移主上意者，惟杨素耳。”乃结素弟约以白素。素入侍宴，微称“晋王孝悌恭俭，有类至尊”。后曰：“公言是也！”素因盛言太子不才。后遂遗素金，使赞帝废勇立广。

勇颇知之，忧惧，计无所出，使人造诸厌胜；帝又使素观勇所为。素至东宫，还言：“勇怨望，恐有他变。”帝益疑之。十月，使人召勇。帝戎服陈兵，御武德殿，集百官诸亲，引勇及诸子列于殿庭，宣诏：“废勇及其男女并为庶人。”帝召东宫官属切责之，皆惶惧无敢对者。洗马李纲独曰：“废立大事，今文武大臣皆知其不可而莫敢发言，臣何敢畏死，不一为陛下别白言之乎！太子性本中人，可与为善，可与为恶，向使陛下择正人辅之，足以嗣守鸿基。今乃以唐令则为左庶子，邹文腾为家令，二人惟知以弦歌鹰犬娱悦太子，安得不至于是邪！此乃陛下之过，非太子之罪也。”又曰：“自古国家废立冢嫡，鲜不倾危，愿陛下深留圣意，无贻后悔。”帝不悦，罢朝。会尚书右丞缺，有司请人，帝指纲曰：“此佳右丞也！”即用之。

纲　十一月，立晋王广为皇太子；是日，天下地震。

目　初，帝之克陈也，天下皆以为将太平，监察御史房彦谦私谓所亲曰：“主上忌刻而苛酷，太子卑弱，诸王擅权，天下虽安，方忧危乱。”其子玄龄亦密言于彦谦曰：“主上本无功德，以诈取天下，诸子皆骄奢不仁，必自相诛夷，今虽承平，其亡可翘足待。”高孝基名知人，见玄龄，叹曰：“仆阅人多矣，未见如此郎者，异日必为伟器，恨不见其大成耳。”见杜杲之兄孙如晦，谓曰：“君有应变之才，必任栋梁之重。”俱以子孙托之。

纲　禁毁佛、天尊及神像。

纲　以王伽为雍令。

目　齐州行参军王伽，送流囚李参等七十余人诣京师，行至荥阳，谓曰：“卿辈自犯国刑，身婴缧绁，固其职也；重劳援卒，岂不愧心！”参等辞至京师，悉脱其枷锁，停援卒，与约曰：“某日当至京师，如致前却，吾当为汝受死。”遂舍之而去。流人感悦，如期而至，一无离叛。帝闻而惊异，召见与语，称善久之。于是悉召流人宴而赦之。因下诏曰：“使官尽王伽，民皆李参，刑厝其何远哉！”乃擢伽为雍令。

纲　辛酉，仁寿元年，春正月，改元。

目　初，太史令袁充表曰：“京房有言：‘太平，日行上道；升平，行次道；霸代，行下道。’盖日去极近则景短而日长，去极远则景长而日短。今自隋兴，昼日渐长，开皇元年，冬至之景长一丈二尺七寸二分；自尔渐短，至十七年，短于旧三寸七分矣。”上临朝，谓百官曰：“日长之废，天之佑也。今当改元，宜取此意以为号。”仍命百工作役，并加程课，丁匠苦之。

纲　以苏威为仆射。

纲　夏六月，废太学及州县学，改国子为太学。

纲　壬戌，二年，秋七月，以韦云起为通事舍人。

目　兵部尚书柳述，尚兰陵公主，怙宠使气，自杨素之属皆下之。帝问符玺直长韦云起以外间不便事，述时在侧，云起曰：“柳述骄豪，未尝经事，兵机要重，非其所堪。臣恐物议以为陛下官不择贤，专私所爱，斯亦不便之大者。”帝顾谓述曰：“云起之言，汝药石也，可师友之。”会诏内外官各举所知，述举云起，除通书舍人。

纲　八月，皇后独孤氏崩。冬十月，葬献皇后。

纲　十二月，诏杨素三五日一入省，论大事。

目　素兄弟诸父并为尚书、列卿，诸子位至柱国、刺史；既废太子及蜀王，威权愈盛，朝廷莫不畏附。敢与抗者，独治书侍御史柳彧，及尚书右丞李纲、大理卿梁毗而已。毗见素专权，恐为国患，乃上封事，曰：“杨素幸遇愈重，权势日隆，天下无事，容息异图；四海有虞，必为祸始。陛下若以素为阿衡，臣恐其心未必伊尹也。”书奏，帝大怒，收毗系狱，亲诘之。毗极言“素擅宠弄权，杀戮无道。又太子及蜀王罪废之日，百僚无不震悚，惟素扬眉奋肘，喜见容色，利国家有事，以为身幸”。帝乃释之。其后帝亦浸疏忌素，乃下诏曰：“仆射，国之宰辅，不可躬亲细务，三五日一向省，评论大事。”外示优崇，实夺之权也。

太子尝问于贺若弼曰：“杨素、韩擒虎、史万岁，皆称良将，其优劣何如？”弼曰：“杨素猛将，非谋将；韩擒虎斗将，非领将；史万岁骑将，非大将。”太子曰：“然则大将谁也？”弼拜曰：“惟殿下所择！”弼意自许也。

纲　癸亥，三年，秋九月，龙门王通献策，不报。

目　通诣阙献太平十二策，帝不能用，罢归。通遂教授于河、汾之间，弟子自远至者甚众，累征不起。杨素甚重之，劝之仕，通曰：“通有先人之弊庐足以庇风雨，薄田足以供粥，读书谈道足以自乐。愿明公正身以治天下，使时和年丰，通也受赐多矣，不愿仕也。”或谮通于素曰：“彼实慢公，公何敬焉？”素以问通，通曰：“使公可慢，则仆得矣；不可慢，则仆失矣：得失在仆，公何预焉！”素待之如初。弟子贾琼问息谤，通曰：“无辨。”问止怨，曰：“不争。”通尝称：“无赦之国，其刑必平；重敛之国，其财必削。”又曰：“闻谤而怒者，谗之囮也；见誉而喜者，佞之媒也：绝囮去媒，谗佞远矣。”大业末，卒于家，门人谥曰文中子。

纲　甲子，四年，春正月，帝如仁寿宫。

纲　秋七月，太子广弑帝于大宝殿而自立。遂杀故太子勇，流尚书柳述、侍郎元岩于岭南。

目　四月，帝不豫。七月，疾甚，卧与百僚辞诀，握手歔欷，越四日，崩于大宝殿。

高祖性严重，令行禁止。勤于政事，虽啬于财，至于赏赐有功，即无所爱。爱养百姓，劝课农桑，轻徭薄赋。自奉俭素，后宫皆衣浣濯之衣，天下化之。然猜忌苛察，信受谗言，功臣故旧，无始终保全者，乃至子弟，皆如仇敌。

初，文献皇后既崩，帝以陈高宗女为宣华夫人，有宠。及寝疾，仆射杨素、兵部尚书柳述、黄门侍郎元岩皆入侍疾，诏太子入居殿中。太子虑帝有不讳，须预防拟，手自为书，封出问素。素条录事状以报；宫人误送帝所，帝览而大恚。陈夫人旦出更衣，为太子所逼；拒之，得免；上怪其神色有异，问故。夫人泫然曰：“太子无礼！”上恚，抵床曰：“畜生！何足付大事！独孤误我！”乃呼柳述、元岩曰：“召我儿！”述等将呼太子，上曰：“勇也。”述、岩出为敕书。素闻，以白太子，矫诏执述、岩系狱；令右庶子张衡入殿侍疾，尽遣后宫出就别室。俄而上崩，故中外颇有异论。陈夫人闻变，战栗失色。晡后，太子封小金合遣使者赐夫人。夫人以为鸩毒，惧甚，发之，乃同心结也。夫人恚而却坐，不肯致谢；诸宫人共逼之，乃拜使者。其夜，太子烝焉。

明日，发丧，即位。会杨约来朝，太子遣约入长安，矫称高祖之诏，赐故太子勇死，缢杀之。追封为房陵王，不为置嗣。除述、岩名，徙之岭南。

纲　冬十月，葬泰陵。

纲　十一月，帝如洛阳。

目　章仇太翼言于帝曰：“陛下酉命，雍州为破木之冲，不可久居。”又谶云：“修治洛阳还晋家。”帝以为然，遂幸洛阳，留晋王昭守长安。

纲　陈叔宝卒。

纲　以洛阳为东京。





炀帝


纲　乙丑，炀帝大业元年，春正月，立皇后萧氏。立晋王昭为皇太子。

纲　二月，以杨素为尚书令。

纲　三月，命杨素营东京宫室。

目　诏杨素营东京，役丁二百万人。敕将作大匠宇文恺与内史舍人封德彝等，营显仁宫，发江、岭之间奇材异石，输之洛阳；又求海内嘉木、异草、珍禽、奇兽，以实苑囿。

纲　开通济渠，引汴水，开邗沟，置离宫，造龙舟。

目　命尚书右丞皇甫议发丁百万，开通济渠。引汴入泗，以达于淮。又发民十万，开邗沟，入江。沟广四十步，傍筑御道，树以柳。自长安至江都，置离宫四十余所。遣黄门侍郎王弘等，往江南造龙舟及杂船数万艘。官吏督役严急，役丁死者什四五。

纲　夏五月，筑西苑。

目　苑周二百里，其内为海，周十余里；为方丈、蓬莱、瀛洲诸山，高百余尺，台观宫殿，罗络山上。海北有渠，萦纡注海内。缘渠作十六院，门皆临渠，每院以四品夫人主之，穷极华丽。宫树凋落，则剪彩为花叶缀之。沼内亦剪彩为荷、芰、菱、芡，色渝则易以新者。十六院竞以殽羞精丽相高，求市恩宠。上好以月夜从宫女数千骑游西苑，作清夜游曲，于马上奏之。

纲　秋八月，帝如江都。

目　上幸江都，御龙舟。用挽士八万余人，舳舻相接二百余里，骑兵翊两岸而行。所过州县，五百里内，皆令献食，多者一州至百，极水陆珍奇；后宫厌饫，将发之际，多弃埋之。

纲　丙寅，二年，春二月，新作舆服仪卫。

目　课州县送羽毛，民求捕之，殆无遗类。乌程有高树，逾百尺，上有鹤巢，民欲取之，不可，乃伐其根；鹤恐杀其子，自拔氅毛投于地，时人或称以为瑞。

纲　夏四月，还东京。

纲　六月，以杨素为司徒。

纲　秋七月，太子昭卒。

纲　始建进士科。

纲　杨素卒。

目　越公素为帝所猜忌。太史言隋分野有大丧，乃徙素为楚公，意楚与隋同分，欲以厌之。素寝疾，不肯饵药，曰：“我岂须更活邪！”

纲　八月，封孙倓为燕王，侗为越王，侑为代王。

纲　冬十月，置洛口、回洛仓。

目　置洛口仓于巩东南原上，城周二十余里，穿三千窖。置回洛仓于洛阳北七里，城周十里，穿三百窖。窖皆容八千石。

纲　征天下散乐。

纲　丁卯，三年，春正月，突厥启民可汗来朝。

纲　夏四月，诏颁新律。

纲　改州为郡。

纲　六月，帝北巡，次榆林郡。启民可汗及义成公主来朝。吐谷浑、高昌皆入贡。

纲　秋七月，筑长城。

目　诏发丁男百余万筑长城，西距榆林，东至紫河。苏威谏，不听。

纲　杀太常卿高颎、尚书宇文、光禄大夫贺若弼。

目　帝之征散乐也，太常卿高颍谏，不听，退谓丞李懿曰：“周天元以好乐而亡，殷鉴不远，安可复尔！”又以帝遇启民过厚，谓何稠曰：“此虏颇知中国虚实，山川险易，恐为后患。”宇文私谓颎曰：“天元之侈，以今方之，不亦甚乎？”贺若弼亦私议宴可汗太侈。并为人所奏。帝以为诽谤朝政，皆杀之。颎有文武大略，明达世务，以天下为己任；苏威、杨素、贺若弼、韩擒虎皆颎所荐。及死，天下莫不伤之。

纲　八月，帝至金河，幸启民可汗帐。

目　车驾发榆林，甲士五十余万，旌旗辎重千里不绝。帝幸启民庐帐，启民奉觞上寿，帝大悦。

纲　还至太原，营晋阳宫。

纲　宴御史大夫张衡宅。

目　至济源，幸衡宅。留宴三日。

纲　遂还东都。

纲　冬以裴矩为黄门侍郎，经略西域。

目　西域诸胡，多至张掖交市，帝使吏部侍郎裴矩掌之。矩知帝好远略，访诸商胡，以其国山川、风俗，撰西域图记三卷，入朝奏之。且云：“今羌、胡之国，并因商人密送诚款，引领翘首，愿为臣妾。若服而抚之，务存安辑，混一戎、夏，其在兹乎！”帝大悦。矩因盛言“胡中多诸珍宝”。帝于是慨然将通西域。以矩为黄门侍郎，复使至张掖，引致诸胡，啖之以利，劝令入朝。自是，西域诸胡往来相继，所经郡县，糜费以万万计，卒令中国疲弊，以至于亡，矩唱之也。
```