---
layout: post
title: 中华简史-晋朝卷
date: 2022-12-26 09:52:00
description: 司马氏所创，但司马失并不能消灭各种社会矛盾，很快晋朝发生内乱，导致五胡乱华。
---

## 中华简史-晋朝卷

### 概述
```
西晋（公元266年—316年）是中国历史上短暂的大一统王朝之一，另与东晋合称晋朝。西晋国祚仅51年，共5位皇帝，若以灭东吴始，则仅立朝37年。

西晋的开国君主司马炎是出身于河内温县的世族，祖父司马懿乃三国时曹魏的大将军、太尉、太傅，其与二子司马师、司马昭都是曹魏后期权倾一时的权臣，权势超过君主。司马炎于265年取代曹魏政权而建立，建国号为晋，定都于洛阳，区别于五代时的后晋，史称“西晋”，又称为司马晋。西晋代魏后，期间发生西陵之战，280年灭孙吴，结束了三国鼎立的分裂局面，重新统一。

西晋一大特色是大量游牧部落内迁。自东汉光武帝刘秀允许边民内迁以来，大量游牧民族因各种方式被迁入，到西晋时关中和凉州一带的外族已占当地人口一半。这些外族本身都是被世家门阀收作奴婢。由于迁入人口数目相当多，与关中一带晋人相差不远。为西晋亡国和五胡十六国埋下伏笔。

八王之乱后西晋元气大伤，内迁的诸民族乘机举兵，造成五胡乱华的局面，大量百姓与世族开始南渡。316年，西晋被前赵所灭，北方从此进入五胡十六国时期。西晋是魏晋南北朝长期分裂时期中的短暂统一，所谓“昙花一现”。317年司马睿在建康称帝，改元建武，史称东晋。

西晋时期以仿铸造青铜器的高温烧制的青瓷闻名。西晋的文化程度也很高，名医王叔和著有《脉经》，地理学家裴秀编有《禹贡地域图》，史学名著《三国志》即由陈寿所著。
```

### 世祖 武皇帝 司马炎 字安世 236年－290年
#### 泰始元年266年－274年
> 八月，司马昭死，子司马炎继相国、晋王位。十二月，废魏主，称帝，是为晋武帝司马炎，国号晋，都洛阳。大封宗室诸王
#### 泰始二年
> 晋罢农官，所统悉属郡县。至此，曹魏屯田前后七十年
#### 泰始四年
> 扶南、林邑遣使至晋
#### 咸宁元年275年－280年
> 中原大疫，洛阳死者以万数
#### 咸宁五年
> 晋以贾充为大都督，大举分道伐吴
#### 太康元年280年－289年
> 晋灭吴，统一全国。颁布户调式，包括占田课田制、户调制和品官占田荫客制。户调征收时，按九品混通的原则
#### 太康二年
> 汲郡战国墓中《竹书纪年》等竹简出土
#### 太熙元年290年－290年
> 晋惠帝立，立贾充之女贾南风为皇后（贾后），武帝杨皇后父杨骏辅政。以刘渊为匈奴五部大都督

### 孝惠皇帝 司马衷 字正度 259年－307年
#### 永平元年291年1月-3月
#### 元康元年291年－299年
> 贾后杀杨骏，又杀汝南王亮及楚王玮；八王之乱开始
#### 元康六年
> 氐人齐万年起兵于关中
#### 元康八年
> 关中连年饥荒，巴氐豪酋李特率流民入蜀
#### 元康九年
> 江统著《徙戎论》，提出将氐、羌等族徙离关中
#### 永康元年300年－301年
> 赵王伦杀贾后
#### 永康 二年
> 张轨据河西，求为凉州刺史
> 赵王伦废惠帝自立，齐王冏等起兵杀伦，惠帝复位，冏专政
> 秦雍六郡流民起义爆发。流民推李特为首，起兵于绵竹，进攻成都
#### 永宁元年301年－302年
#### 太安元年302年－303年
#### 太安二年
> 李特入成都，旋为益州刺史罗尚所杀。特侄李雄再攻下成都
> 张昌、石冰起义爆发。五月，张昌起义于安陆石岩山，后据江夏，攻襄阳，别帅石冰东进
#### 永安元年304年－304年
> 李雄称成都王，建成汉
> 匈奴刘渊在左国城即汉王位，建国号曰汉。十六国开始
> 河间王颙将领张方逼惠帝西迁长安
#### 建武元年304年－304年
#### 永兴元年304年－306年
#### 永兴二年
> 张敏于历阳起兵称楚公，为陶侃所败
#### 永兴三年
> 东海王越将领祁弘挟惠帝还洛阳。惠帝中毒死，弟炽继位，是为晋怀帝司马炽。八王之乱结束
> 并州饥荒，诸将率吏民就食冀州，号为乞活
#### 光熙元年306年6月-11月

### 孝怀皇帝 司马炽 字丰度 284年－313年
#### 永嘉元年307年－313年
#### 永嘉四年
> 刘渊死，太子和继位。刘聪杀和自立
#### 永嘉五年
> 荆湘流民推杜弢为首，据长沙起义
> 汉刘曜攻下洛阳，杀吏民三万余人，挟怀帝至平阳
#### 永嘉七年
> 刘聪杀怀帝，秦王司马邺在长安即位，是为晋愍帝司马邺

### 孝愍皇帝 司马邺 字彦旗 300年－316年
#### 建兴元年313年－316年12月
#### 建兴三年
> 晋封拓跋猗卢为代王
#### 建兴四年
> 刘曜进兵关中，愍帝降，被送至平阳，西晋亡

### 317年4月司马睿称晋王，次年4月称帝，沿晋国号，定都建康，史称“东晋”。 
```
东晋（317年－420年），是由西晋宗室司马睿南迁后建立起来的政权，建都洛阳的西晋覆亡，史称东晋，此外，史书中又仿东汉称中汉，称东晋为中晋，寓以晋室中兴之意；又东晋统治地区大部分在江东，古称江左，因此以江左代指东晋。
东晋是门阀士族政治，与北方的五胡十六国并存，这一历史时期又称东晋十六国。东晋时代，也曾经内部四分五裂。420年，宋公刘裕废除晋安帝，建立刘宋，进入南北朝时期。东晋与之前的孙吴以及其后的宋、齐、梁、陈，合称为六朝。
东晋也曾多次试图北伐，但由于内部不团结，除了最后篡晋的刘裕取得一定成果外，其余都无建树。祖逖本有希望恢复旧土，但他被司马睿挟制，郁郁而终。桓温的北伐则被慕容垂击败。
383年，前秦苻坚率兵南侵，东晋宰相谢安力主抗击，派谢石谢玄率军，在淝水之战大获全胜，苻坚只身逃回北方，南北分立之势从此而成。后有桓玄叛乱，废安帝，自立为天子，后为大将刘裕所平，拥恭帝，然大权落裕。
公元420年，刘裕篡夺帝位，取代东晋。公元439年，拓跋焘统一北方。至此，形成了南北对峙的局面，中国正式进入南北朝时期。
```

### 中宗 元皇帝 司马睿 字景文 276年－323年
#### 建武元年317年4月－318年4月
> 琅邪王司马睿即晋王位，史称东晋
> 祖逖北伐
#### 太兴元年318年4月－321年
> 晋王睿称帝，是为晋元帝司马睿
> 刘聪病死，太子粲继位，旋为靳準所杀，汉亡。刘曜发兵攻準，自立为皇帝
#### 太兴二年
> 刘曜徙都长安，改国号赵，史称前赵
> 石勒自称赵王，定都襄国，史称后赵
#### 永昌元年322年－323年
> 王敦起兵武昌，攻入建康，还屯武昌，遥制朝政。元帝忧愤死，明帝即位，王导辅政

### 肃祖 明皇帝 司马绍 字道畿 299年－325年
#### 太宁元年323年－326年
#### 太宁二年
> 明帝下令讨伐王敦，敦以兄含为元帅攻建康，敦病死，兵众溃散

### 显宗 成皇帝 司马衍 字世根 321年－342年
#### 咸和元年326年－334年
#### 咸和二年
> 苏峻、祖约之乱爆发
#### 咸和四年
> 后赵出兵攻占上邽，杀太子熙，前赵亡
#### 咸和五年
> 东晋始行度田收租制，亩税三升
> 后赵石勒称帝

#### 咸康元年335年－342年
> 后赵迁都于邺
#### 咸康三年
> 鲜卑慕容皝称燕王，建燕国，史称前燕
#### 咸康四年
> 鲜卑拓跋什翼犍继代王位，建代，定法律
> 大成国李寿自立，改国号为汉
#### 咸康七年
> 晋诏王公以下至庶人皆正土断、白籍

### 康皇帝 司马岳 字世同 322年－344年
#### 建元元年343年－344年

### 孝宗 穆皇帝 司马聃 字彭子 343年－361年
#### 永和元年345年－356年
#### 永和三年
> 桓温灭成汉
#### 永和五年
> 后赵石虎称帝
> 谪戍凉州的东宫卫士十余万人在高力督梁犊领导下于雍城起义
#### 永和六年
> 冉闵灭后赵，自立为帝，国号大魏，史称冉魏
#### 永和七年
> 苻健在长安称天王、大单于，国号大秦，史称前秦
#### 永和八年
> 前燕慕容儁灭冉魏，遂在蓟称帝
#### 永和十年
> 桓温北伐前秦，军至灞上，逼近长安，因缺粮退兵
#### 永和十二年
> 桓温第二次北伐，入洛阳，留兵戍守而还
#### 升平元年357年－361年
> 前秦苻坚即位，称大秦天王，汉人王猛辅政
> 前燕迁都于邺
#### 升平五年
> 桓温派兵破燕军，取许昌

### 哀皇帝 司马丕 字千龄 341年－365年
#### 隆和元年362年－363年
> 晋减田租，亩收二升
#### 兴宁元年363年－365年
#### 兴宁二年
> 庚戌土断。晋大阅户口，令所在土断

### 司马奕 字延龄 342年－386年
#### 太和元年366年－371年
#### 太和四年
> 桓温率军五万北伐前燕，至枋头粮尽撤退大败
#### 太和五年
> 前秦灭前燕

### 太宗 简文皇帝 司马昱 字道万 320年－372年
#### 咸安元年371年－372年


### 烈宗 孝武皇帝 司马曜 字昌明 362年－396年
#### 宁康元年373年－375年
#### 太元元年376年－396年
> 前秦灭前凉、灭代
> 晋废度田收租之制，王公以下口税米三斛，在役者免
#### 太元二年
> 晋建北府兵
#### 太元八年
> 晋秦肥水之战，前秦大败，内部分崩
> 晋增收口税米，每口五石
#### 太元九年
> 鲜卑慕容垂在荥阳称燕王，后燕始此
> 慕容泓称济北王，西燕始此
> 羌族姚苌在渭北起兵，称万年秦王，史称后秦
#### 太元十年
> 西燕慕容冲称帝，入长安
> 乞伏国仁自称大单于，筑勇士城为都，史称西秦
> 后燕慕容垂定都中山
#### 太元十一年
> 鲜卑拓跋珪称代王，都盛乐，改称魏，北魏始此
> 后秦姚苌入长安，称帝
> 吕光称凉州牧、酒泉公，都姑臧，后凉始此
#### 太元十九年
> 后燕慕容垂攻破长子，杀慕容永，西燕亡
> 前秦苻登为后秦姚兴所杀，前秦亡
#### 太元二十年
> 北魏在参合陂大败后燕

### 安皇帝 司马德宗 字安德 382年－419年
#### 隆安元年397年－401年
> 鲜卑秃发乌孤称西平王，筑廉川堡为都，南凉始此
#### 隆安二年，北魏天兴元年
> 慕容德自立为燕王，史称南燕
> 拓跋珪迁都平城，称帝，是为魏道武帝拓跋珪
#### 隆安晋隆安三年
> 晋征发浙东诸郡免奴为客者为兵，引起反对，孙恩起义爆发
> 名僧法显从长安出发，西行往天竺求经
#### 隆安四年
> 李暠自称凉公，都敦煌，西凉始此
#### 隆安五年
> 沮渠蒙逊杀段业，自称凉州牧，史称北凉
> 后秦姚兴迎鸠摩罗什至长安
#### 元兴元年 402
> 孙恩攻临海，败死。妹夫卢循继统其众
#### 元兴二年
> 桓玄废晋安帝，自称帝，国号楚
> 后凉降于后秦
#### 元兴三年
> 刘裕自京口起兵讨桓玄，玄挟安帝还江陵，后败死

#### 大亨元年402年3－12月

### 403年12月桓玄受晋禅称帝，改国号楚，定都建康，史称“桓楚”。

### 太祖 宣武皇帝 桓温 字元子 312年－373年

### 武悼皇帝 桓玄 字敬道 369年－404年
#### 永始元年403年－404年
 
### 桓谦 字敬祖 ？－410年
#### 天康元年404年－410年

### 405年5月司马德宗复辟称帝，复国号晋，定都建康，史称“东晋”。
### 安皇帝 司马德宗 字安德 382年－419年
#### 义熙元年405年－418年
> 刘毅破江陵，迎安帝还建康
#### 义熙三年
> 赫连勃勃称大夏天王，夏始此
#### 义熙五年
> 后燕亡。冯跋建立北燕
> 刘裕北伐南燕，围广固
#### 义熙六年
> 刘裕破广固，南燕亡
> 卢循、徐道覆北进，攻长沙、豫章等郡，进逼建康，为刘裕所败
#### 义熙七年
> 卢循败死，至此，孙恩、卢循起义遂告结束
#### 义熙八年
> 法显航海回国，次年至建康，著有《佛国记》
#### 义熙九年
> 刘裕主持“义熙土断”
#### 义熙十年
> 西秦袭取乐都，秃发幉檀降，南凉亡
#### 义熙十三年
> 刘裕北伐入长安，后秦亡
#### 义熙十四年
> 赫连勃勃陷长安，称帝

### 恭皇帝 司马德文 字德文 386年－421年
#### 元熙元年419年－420年

#### 宋永初元年
> 刘裕废晋恭帝自立，是为宋武帝刘裕，国号宋，史称刘宋，南朝始此

>  部分资料来自网络，如侵犯您的权益，请联系我删除！


晋纪


世祖武皇帝


纲　乙酉，夏五月，魏晋王昭号其妃曰后，世子曰太子。

纲　秋八月，魏晋王昭卒，太子炎嗣。

纲　冬，吴迁都武昌。

纲　十二月，晋王炎称皇帝，废魏主为陈留王。

目　魏主禅位于晋；出舍金墉城。太傅司马孚拜辞，流涕歔欷不自胜，曰：“臣死之日，固大魏之纯臣也。”晋王即皇帝位，奉魏主为陈留王。即宫于邺，追尊宣王、景王、文王为皇帝；尊王太后曰皇太后。时晋主承魏氏刻薄奢侈之后，欲矫以仁俭。将有事于太庙，有司言御牛青丝纼断，诏以青麻代之。

纲　晋以傅玄、皇甫陶为谏官。

右魏五主，共四十六年。

纲　丙戌，秋八月，晋主谒崇阳陵。

目　文帝之丧，臣民皆从权制，三日除服。既葬，晋主亦除之；然犹素冠疏食，哀毁如居丧者。至是谒陵，诏以“衰绖从行，群臣自依旧制”。尚书令裴秀奏曰：“既除复服，义无所依。”遂止。中军将军羊祜谓傅玄曰：“三年之丧，虽贵遂服，礼也，而汉文除之，毁礼伤义。今主上至孝，虽夺其服，实行丧礼。若因此复先王之法，不亦善乎！”玄曰：“以日易月，已数百年，一旦复古，殆难行也。”祜曰：“不能使天下如礼，且使主上遂服，不犹愈乎！”玄曰：“主上不除而天下除之，此为有父子而无君臣也。”乃止。群臣请易服复膳，诏曰：“每念不得终苴绖之礼，以为沉痛。况食稻、衣锦乎！朕本诸生家，传礼来久，何至一旦易此情于所天，可试省孔子答宰我之言，无事纷纭也！”遂以疏素终三年。

纲　吴以陆凯、万彧为左、右丞相。

目　吴主居武昌，扬州之民溯流供给，甚苦之。凯上疏曰：“武昌土地险瘠，非王者之都；且童谣云：‘宁饮建业水，不食武昌鱼；宁还建业死，不止武昌居。’此足明民心与天意矣。”

纲　冬十二月，吴还都建业。

纲　丁亥，春正月，晋立子衷为太子。

目　有司奏：“东宫施敬二傅，其仪不同。”晋主曰：“崇敬师傅，所以尊道、重教也，何言臣不臣乎！其令太子申拜礼。”

纲　晋杀其故立进令刘友。

目　司隶校尉李熹劾奏故立进令刘友及前尚书山涛、中山王睦、尚书仆射武陔各占官稻田。诏曰：“友侵剥百姓，其考竟以惩邪佞。涛等不贰其过，皆勿问。熹亢志在公，当官而行，可谓邦之司直矣。其申敕群僚，各慎所司，宽宥之恩，不可数遇也！”

纲　晋征犍为李密，不至。

目　晋主征犍为李密为太子洗马，密以祖母老，固辞，许之。密与人交，每公议其得失而切责之，常言：“吾独立于世，顾影无俦；然而不惧者，以无彼此于人故也。”

纲　戊子，春三月，晋太后王氏殂。

目　晋主居丧，一遵古礼。既葬，有司请除衰服。诏曰：“受终身之爱而无数年之报，情所不忍也。”有司固请，诏曰：“患在不能笃孝，勿以毁伤为忧。前代礼典，质文不同，何必限以近制，使达丧阙然乎！”群臣请不已，乃许之；然犹素服以终三年。

纲　夏四月，晋太保王祥卒。

目　祥卒，门无杂吊之宾。其族孙戎叹曰：“太保当正始之世，不在能言之流；及间与之言，理致清远，岂非以德掩其言乎！”

纲　秋七月，众星西流如雨而陨。

纲　己丑，春二月，晋以羊祜都督荆州军事。

目　晋主有灭吴之志，使祜都督荆州，镇襄阳；东莞王伷都督徐州，镇下邳。祜绥怀远近，甚得江、汉之心，与吴人开布大信，降者欲去，皆听之，减戍逻之卒，以垦田八百余顷。其始至也，军无百日之粮；及其季年，乃有十年之积。祜在军，常轻裘缓带，身不被甲，铃之下，侍卫不过十数人。

纲　晋录用故汉名臣子孙。

目　济阴太守文立言：“故蜀名臣子孙，宜量才叙用，以慰巴、蜀之心，倾吴人之望。”晋主从之。诏曰：“诸葛亮在蜀，尽其心力，子瞻临难死义，其孙京宜随才署吏。蜀将傅佥父子死于其主，息著、募没入奚官，宜免为庶人。”又以立为散骑常侍。汉故尚书程琼雅有德业，与立深交，晋王闻其名，以问立。对曰：“臣至知其人，但年垂八十，禀性谦退，无复当时之望，故不以上闻耳。”琼闻之，曰：“广休可谓不党矣，此吾所以善夫人也。”

纲　庚寅，夏四月，吴以陆抗都督诸军，治乐乡。

纲　辛卯，春正月，吴主大举兵，游华里，不至而还。

目　吴人刁玄诈增谶文云：“黄旗紫盖，见于东南，终有天下者，荆、扬之君。”吴主信之，大举兵出华里，载太后及后宫数千人，西上。行遇大雪，兵士寒冻殆死，皆曰：“若遇敌，便当倒戈。”吴主乃还。

纲　冬十一月，晋安乐公刘禅卒。

纲　壬辰，春二月，晋太子衷纳妃贾氏。

目　晋主初欲为太子娶卫瓘女，贾充妻郭槐赂杨后左右，使后说纳其女。晋主曰：“卫公女有五可，贾公女有五不可；卫氏种贤而多子，美而长、白；贾氏种妒而少子，丑而短、黑。”后固以为请，至是，荀勖又与荀觊、冯皆称充女绝美，且有才德，晋主遂从之。贾妃年十五，长太子二岁，妒忌多权诈，太子嬖而畏之。

纲　夏，晋益州杀其刺史，广汉太守王浚讨平之，以浚为益州刺史。

目　时汶山白马胡掠诸种，益州刺史皇甫晏欲讨之。牙门张弘作乱，杀晏。广汉太守王浚发兵讨弘，斩之。诏以浚为益州刺史。

初，浚为羊祜参军，祜深知之。浚至益州，明立威信，蛮夷归附；俄迁大司农。时晋主与羊祜谋伐吴，祜以为宜藉上流之势，密表留浚，加龙骧将军，监梁、益军。诏使罢屯田兵，大作舟舰。时作船木，蔽江而下，吴建平太守吾彦，取以白吴主曰：“晋必有攻吴之计，宜增建平兵以塞其冲。”吴主不从，彦乃为铁锁横断江路。

纲　秋七月，晋以贾充为司空。

纲　九月，吴步阐据西陵，叛降晋。

纲　冬十一月，吴陆抗拔西陵，诛步阐；晋羊祜等救之，不及。

目　吴主既克西陵，志益张大，使术士尚广筮取天下，对曰：“吉，庚子岁，青盖当入洛阳。”吴主喜，不修德政，专为兼并之计。

羊祜归自江陵，务修德信以怀吴人。每交兵，刻日方战，不为掩袭之计。将帅有欲进谲计者，辄饮以醇酒，使不得言。军行吴境，刈谷为粮，皆计所侵，送绢偿之。每游猎，常止晋地，所得禽兽或先为吴人所伤者，皆送还之。于是，吴边人皆悦服。祜与陆抗对境，使命常通：抗遗祜酒，祜饮之不疑；抗疾，祜与之成药，抗即服之。人多谏抗，抗曰：“岂有鸩人羊叔子哉！”抗告其边戍曰：“彼专为德，我专为暴，是不战而自服。各保分界而已，无求细利。”

羊祜不附结中朝权贵，荀勖、冯之徒皆恶之。从甥王衍尝诣陈事，辞甚清辩；祜不然之，衍拂衣去。祜顾谓客曰：“王夷甫方当以盛名处大位，然败俗伤化，必此人也。”及攻江陵，祜以军法将斩王戎。衍，戎之从弟也，故皆憾之。时人为之语曰：“二王当国，羊公无德。”

纲　晋免其国子祭酒庾纯官，寻复用之。

目　贾充与朝士宴，河南尹庾纯醉，与充争言。充曰：“父老，不归养，卿为无天地！”纯曰：“高贵乡公何在？”充惭怒，上表解职；纯亦自劾。诏免纯官，仍下五府正其臧否。石苞以纯荣宦忘亲，当除名；齐王攸以为纯于礼律未有违者；诏复以纯为祭酒。

纲　癸巳，夏四月，晋以邓艾孙朗为郎中。

目　初，邓艾之死，人皆冤之，而无为之辨者。及晋主即位，议郎段灼上疏谓：“宜听艾归葬，还其田宅，继封定谥，则艾死无所恨，而天下徇名之士，思立功之臣，必投汤火，乐为陛下死矣！”晋主善其言而不能从也。至是，问给事中樊建以诸葛亮之治蜀，曰：“吾独不得如亮者而臣之乎？”建稽首曰：“陛下知邓艾之冤而不能直，虽得亮，得无如冯唐之言乎！”晋主笑曰：“卿言起我意。”乃以朗为郎中。

纲　甲午，秋七月，晋以山涛为吏部尚书。

目　涛典选十余年，甄拔人物，各为题目而奏之，时称“山公启事”。

纲　晋后杨氏殂。

纲　晋以嵇绍为秘书丞。

目　绍以父康得罪，屏居私门。至是，山涛荐征之，绍辞不就。涛谓曰：“为君思之久矣，天地四时，犹有消息，况于人乎！”绍乃应命。

初，东关之败，文帝问寮属曰：“近日之事，谁任其咎？”安东司马王仪对曰：“责在元帅。”文帝怒曰：“司马欲委罪于孤邪！”斩之。仪子裒痛父非命，隐居教授，三征七辟，皆不就。未尝西向而坐，庐于墓侧，旦夕攀柏悲号，涕泪着树，树为之枯。读诗至“哀哀父母，生我劬劳”，未尝不三复流涕，门人为之废蓼莪。

纲　吴大司马、荆州牧陆抗卒。

目　抗疾病，上疏曰：“西陵、建平，国之蕃表，既处上流，受敌二境。若敌泛舟顺流，星奔雷迈，非可恃援他郡以救倒悬，此乃社稷安危之机也。臣父逊昔上言：‘西陵，国之西门，虽云易守，亦复易失。若有不守，非但失一郡，荆州非吴有也。’臣死之后，乞以西方为属。”及卒，吴主使其子晏、景、玄、机、云分将其兵。机、云皆善属文，名重于世。

初，周鲂之子处，膂力绝人，不修细行，乡里患之。处尝问父老曰：“今时和岁丰而人不乐，何邪？”父老叹曰：“三害不除，何乐之有！”处曰：“何谓也？”曰：“南山白额虎，长桥蛟，并子为三矣。”处曰：“若所患止此，吾能除之。”乃射虎，杀蛟；遂从机、云受学。笃志读书，砥节砺行，比及期年，州府交辟。

纲　晋邵陵公曹芳卒。

目　初，芳之废也，太宰中郎陈留范粲素服拜送，哀动左右；遂称疾，阳狂不言，寝所乘车，足不履地。子乔等侍疾家庭，足不出邑里。及晋代魏，诏以二千石禄养病，加赐帛百匹，乔以父疾笃，辞不敢受。粲不言凡三十六年，年八十四，终于所寝之车。

纲　丙申，秋八月，吴临平湖开，石印封发。

目　吴人或言于吴主曰：“临平湖自汉末薉塞，长老言：‘湖塞，天下乱；湖开，天下平。’近者无故忽开，此天下当太平，青盖入洛之祥也。”初，吴人掘地得银尺，上有刻文，吴主因改元天册。至是，或献小石刻“皇帝”字，又改元天玺。八月，历阳长又上言：“历阳山石印封发，俗谓当太平。”又改明年元曰天纪。

纲　冬十月，晋加羊祜征南大将军。

目　祜上疏请伐吴曰：“期运虽天所授，而功业必因人而成，不一大举扫灭，则兵役无时得息也。夫蜀之为国，皆云一夫荷戟，千人莫当。及进兵之日，曾无藩篱之限，乘胜席卷，径至成都。今江、淮之险，不如剑阁；孙皓之暴，过于刘禅；吴人之困，甚于巴、蜀；而大晋兵力盛于往时，而不于此际平一四海，而更阻兵相守，使天下困于征戍，经历盛衰，不可长久也。今若引梁、益之兵，水陆俱下，虽有智者不能为吴谋矣。”晋主深纳之。议者多有不同，贾充、荀勖、冯尤以为不可。祜叹曰：“天下不如意事，十常居八、九。天与不取，岂非更事者限于后时哉！”唯杜预及中书令张华与晋主意合，赞成其计。

纲　晋立后杨氏，以后父骏为车骑将军。

目　晋主初聘后，后叔父珧上表曰：“自古一门二后，未有能全其宗者，乞藏此表于宗庙，异日得以免祸。”晋主许之。竟立后，而以骏为将军，封侯。骏骄傲自得，镇军胡奋谓曰：“卿恃女更益豪邪！历观前世，与天家婚，未有不灭门者，但早晚事耳！”

纲　丁酉，春正月朔，日食。

纲　秋七月，晋诏遣诸王就国，封功臣为公侯。

目　羊祜封南城郡侯，固辞不受。祜每拜官爵，多避让，诚心素著，故特见申于分列之外。历事二世，职典枢要，凡谋议皆焚其草，世莫得闻；所进达之人，皆不知所由。常曰：“拜官公朝，谢恩私门，吾所不取也。”

纲　戊戌，春正月朔，日食。

纲　夏六月，晋羊祜入朝。

目　祜以病求入朝，既至，面陈伐吴之计，晋主善之。以祜病，不宜数入，更遣张华就问筹策。祜曰：“孙皓暴虐已甚，于今可不战而克。若皓没更立令主，虽有百万之众，长江未可窥也。”华深然之。祜曰：“成吾志者，子也。”晋主欲使祜卧护诸军，祜曰：“取吴不必臣行，但既平之后，当劳圣虑耳。功名之际，臣不敢居；若事了，当有所付授，愿审择其人也。”

纲　秋，晋大水，螟。

目　诏以水灾问主者：“何以佐百姓？”杜预上疏，以为“今者水灾，东南尤剧，宜敕兖、豫等州，留汉氏旧陂，以畜水，余皆决沥，令饥者得鱼菜螺蚌之饶，此目下日给之益也。水去之后，填淤之田，亩取数钟，此又明年之益也。典牧种牛有四万五千余头，可给民，使耕种，责其租税，此又数年以后之益也”。晋主从之，民赖其利。预在尚书七年，损益庶政，不可胜数，时人谓之“杜武库”，言其无所不有也。

纲　冬，晋以卫瓘为尚书令。

目　是时，朝野咸知太子昏愚，不堪为嗣，瓘欲启而不敢；会侍宴凌云台，瓘阳醉，跪晋主前，欲言而止者三，因以手抚床，曰：“此座可惜！”晋主意悟，因谬曰：“公真大醉邪？”贾充密遣人语贾妃云：“卫瓘老奴，几破汝家！”

纲　十一月，晋诏毋得献奇技异服。

目　晋太医司马程据献雉头裘，晋主焚之于殿前，因有是诏。

纲　晋以杜预为镇南大将军，督荆州诸军事。钜平侯羊祜卒。

目　祜疾笃，举预自代而卒。晋主哭之甚哀。南州民闻祜卒，罢市巷哭，吴守边将士亦为之泣。祜好游岘山，襄阳人建碑立庙于其地，岁时祭祀，望其碑者无不流涕，因谓之“堕泪碑”。

纲　晋清泉侯傅玄卒。

目　玄性峻急，为司隶，每有奏劾，或值日暮，捧白简，整簪带，竦诵不寐，坐而待旦；由是贵游震慑，台生风。卒谥曰刚。

纲　己亥，春正月，树机能陷晋凉州，晋遣将军马隆讨之。

纲　晋以匈奴刘渊为左部帅。

目　渊，豹之子也，幼而俊异，师事上党崔游，博习经史。尝谓同门生曰：“吾常耻随、陆无武，绛、灌无文；随、陆遇高帝而不能建封侯之业，绛、灌遇文帝而不能兴庠序之教，岂不惜哉！”于是兼学武事。及长，猿臂善射，膂力过人，姿貌魁伟。为任子在洛阳，王浑及其子济皆重之，屡荐于晋主，晋主召与语，悦之。济曰：“渊有文武长才，陛下任以东南之事，吴不足平也。”孔恂、杨珧曰：“非我族类，其心必异。渊才器诚少比，然不可重任也。”及凉州覆没，晋主问将于李熹，对曰：“陛下诚能发匈奴五部之众，假渊一将军之号，使将之而西，树机能之首可指日而枭也。”恂曰：“渊果枭树机能，则凉州之患方更深耳。”晋主乃止。齐王攸言于晋主曰：“陛下不除刘渊，臣恐并州不得久安。”王浑曰：“大晋方以信怀殊俗，奈何以无形之疑杀人侍子乎？何德度之不弘也！”晋主然之。会豹卒，以渊代为左部帅。

纲　冬十一月，晋大举兵分道伐吴。

目　吴主每宴群臣，咸令沉醉。又置黄门郎十人为司过，宴罢之后，各奏阙失，或剥人面，或凿人眼。由是上下离心，莫为尽力。王浚上疏曰：“孙皓荒淫凶逆，宜速征伐。若皓死，更立贤王，则强敌也。臣作船七年，且有朽败，臣年七十，死亡无日。三者一乖，则难图矣。愿陛下无失事机。”晋主于是决意伐吴。会王浑言孙皓欲北上，边戍皆戒严，乃更议明年出师。杜预上表曰：“羊祜不博谋而与陛下计，故令朝臣多异同之议。凡事当以利害相校，今此举之利十有八九，而其害止于无功耳。自秋已来，讨贼之形颇露，今若又中止，孙皓怖而生计，徙都武昌，完修江南诸城，远其居民，城不可攻，野无所掠，则明年之计亦无及矣！”晋主方与张华围棋，预表适至，华推枰敛手曰：“陛下圣武，国富兵强，吴主淫虐，诛杀贤能，今讨之可不劳而定，愿勿以为疑！”晋主乃许之。山涛退而告人曰：“‘自非圣人，外宁必有内忧。’今释吴为外惧，岂非算乎！”十一月，遣琅邪王伷、王浑、王戎、胡奋、杜预、王浚、唐彬分道伐吴，东西二十余万。

纲　十二月，晋马隆破树机能，斩之；凉州平。

纲　晋诏议省员吏。

目　诏问朝臣以政之损益，司徒长史傅咸上书，以为：“公私不足，由设官太多。当今之急，在并官省役，务农而已。”遂议省州、郡、县半吏以赴农功。中书监荀勖以为“省吏不如省官，省官不如省事，省事不如清心。昔萧、曹相汉，载其清静，民以宁一，所谓清心也。抑浮说，简文案，略细苛，宥小失，变常以徼利者必诛，所谓省事也。以九寺并尚书，兰台付三府，所谓省官也。若直作大例，天下之吏悉省其半，恐郡国职业，剧易不同，不可以一概施之”。

纲　庚子，晋世祖武皇帝太康元年，春，诸军并进，吴丞相张悌迎战，死之。三月，龙骧将军王浚以舟师入石头，吴主皓出降。

目　正月，王浑出横江，所向皆克。二月，王浚、唐彬击破丹阳监盛纪。吴人于江碛要害处，并以铁锁横截之；又作铁锥长丈余，暗置江中，逆拒舟舰。浚作大筏数十，方百余步，缚草为人，披甲持杖，令善水者以筏先行，遇铁锥，锥辄著筏而去。又作大炬，长十余丈，大数十围，灌以麻油，在船前，遇锁，燃炬烧之，须臾，融液断绝，于是船无所碍，遂克西陵、荆门、夷道。杜预遣牙门周旨等帅奇兵八百夜渡江，袭乐乡，多张旗帜，起火巴山。吴都督孙歆惧，与江陵督伍延书曰：“北来诸军，乃飞渡江也。”预进克江陵，斩吴将伍延。于是沅、湘以南，接于交、广，州郡皆望风送印绶。王戎遣罗尚与浚合攻武昌，降之。预与众军会议，或曰：“百年之寇，未可尽克，方春水生，难于久驻，宜俟来冬，更为大举。”预曰：“今兵威已振，譬如破竹，数节之后，皆迎刃而解，无复着手处也。”遂指授群帅方略，径造建业。

吴丞相张悌督沈莹、诸葛靓帅众至牛渚。三月，渡江与晋扬州刺史周浚战，大败于板桥。靓欲遁去，使迎悌，悌不肯，靓自往牵之。悌垂涕曰：“仲思，今日是我死日也！且我为儿童时，便为卿家丞相所识拔，常恐不得其死，负名贤知顾。今以身徇社稷，复何道邪！”靓流涕而去，悌遂为晋兵所杀，并斩莹等，吴人大震。

浚自武昌顺流而下；吴主遣将军张象帅舟师万人御之，望旗而降。吴人大惧。时琅邪王伷亦临近境，吴主分遣使者奉书浑、浚请降，而送玺绶于伷。浚舟师过三山，浑遣信要与论事，浚举帆直指建业，报曰：“风利，不得泊也。”是日，浚戎卒八万，方舟百里，鼓噪入于石头，吴主皓面缚舆榇，诣军门降。

朝廷闻吴已平，群臣皆贺上寿，帝执爵流涕曰：“此羊太傅之功也。”票骑将军孙秀不贺，南向流涕曰：“昔讨逆弱冠以一校尉创业，今后主举江南而弃之，悠悠苍天，此何人哉！”

右吴四主，共五十九年。

纲　夏四月，赐孙皓爵归命侯。遣使行荆、扬，除吴苛政。

目　赐孙皓爵归命侯。遣使分诣荆、扬抚慰牧、守已下，除其苛政，吴人大悦。

五月，皓至。帝临轩大会，引见皓。谓曰：“朕设此座以待卿久矣。”皓曰：“臣于南方，亦设此座以待陛下。”贾充谓皓曰：“闻君在南方凿人目，剥人面，此何等刑也？”皓曰：“人臣有弒其君及奸回不忠者，则加此刑耳。”充默然甚愧。

纲　封拜平吴功臣。

目　王浚之入建业也，其明日，王浑乃济江，以浚不待己，意甚愧忿，将攻浚。浚参军何攀劝浚送皓与浑，由是事得解。

浑、浚争功，帝命廷尉刘颂校其事，进浑爵为公，以浚为辅国大将军，与杜预、王戎皆封县侯。浚自以功大，而为浑父子党与所抑，每进见陈说，或不胜忿愤，径出不辞。益州护军范通谓曰：“卿功则美矣，然恨所以居美者未尽善也。卿旋旆之日，角巾私第，口不言平吴之事；若有问者，辄曰：‘圣主之德，群帅之功，老夫何力之有！’此蔺生所以屈廉颇也。”浚曰：“吾始惩邓艾之祸，不得无言；其终不能遣诸胸中，是吾褊也。”时人咸以浚功重报轻，为之愤邑，博士秦秀等上表讼之，帝乃迁浚镇军大将军。

杜预还襄阳，以为天下虽安，忘战必危，乃勤于讲武，申严戍守。预身不跨马，射不穿札，而用兵制胜，诸将莫及。在镇数饷遗洛中贵要，或问其故，预曰：“吾但恐为患，不求益也。”

纲　冬十月，诏罢州郡兵。





纲鉴易知录卷三十


晋纪


世祖武皇帝


纲　辛丑，二年，春三月，选吴伎妾五千人入宫。

目　帝既平吴，颇事游宴，怠于政事，掖庭殆将万人。常乘羊车，恣其所之，至便宴寝；宫人竞以竹叶插户，盐汁洒地，以引帝车。后父杨骏及弟珧、济始用事，势倾内外，时人谓之三杨，旧臣多被疏退。山涛数有规讽，帝虽知而不能改。

纲　冬十月，鲜卑慕容涉归寇昌黎。

目　初，鲜卑莫护跋始自塞外入居辽西棘城之北，号慕容部。至孙涉归，迁于辽东之北，世附中国，数从征讨有功，拜大单于。至是，始叛寇昌黎。

自汉、魏以来，羌、胡、鲜卑降者，多处之塞内诸郡。其后数因忿恨，杀害长吏，渐为民患。侍御史郭钦上疏曰：“戎狄强犷，历古为患。宜及平吴之威，谋臣猛将之略，渐徙内郡杂胡于边地，峻四夷出入之防，明先王荒服之制，此万世长策也。”不听。

纲　壬寅，三年，春正月朔，帝亲祀南郊。

目　礼毕，帝问司隶校尉刘毅曰：“朕可方汉何帝？”对曰：“桓、灵。”帝曰：“何至于此？”对曰：“桓、灵卖官钱入官库，陛下卖官钱入私门，以此言之，殆不如也。”帝大笑曰：“桓、灵不闻此言，今朕有直臣，固为胜之。”

中护军羊琇，景献后之从父弟也；后将军王恺，文明后之弟也；散骑常侍石崇，苞之子也。三人皆富于财，竞以奢侈相高。车骑司马傅咸上书曰：“先王之治天下，食肉衣帛，皆有其制，奢侈之费，甚于天灾。古者人稠地狭，而有储蓄，由于节也。今土广人稀，而患不足，由于奢也。欲时人崇俭，当诘其奢，奢不见诘，转相高尚，无有穷极矣！”

纲　以张华都督幽州军事。

纲　夏四月，鲁公贾充卒。

目　充老病，自忧谥传，从子模曰：“是非久自见，不可掩也！”至是薨，无嗣，妻郭槐欲以外孙韩谧为世孙，曹轸谏曰：“礼无异姓为后之文。”槐表陈之，云充遗意，帝许之。及太常议谥，博士秦秀曰：“充悖礼溺情，以乱大伦。昔鄫养外孙莒公子为后，春秋书‘莒人灭鄫’。绝父祖之血食，开朝廷之乱原。按谥法‘昏乱纪度曰荒’，请谥荒公。”帝更曰武。

纲　癸卯，四年，夏，琅邪王伷卒。

目　谥曰武，子觐嗣。

纲　冬，归命侯孙皓卒。

纲　甲辰，五年，春正月，龙见武库井中。

纲　乙巳，六年，春正月，尚书左仆射刘毅卒。

目　初，陈群以吏部不能审核天下之士，故令郡国及州各置中正，皆取本土之人，任朝廷官、德充才盛者为之使，铨次等级，以为九品，有言行修著则升之，道义亏缺则降之，吏部凭以补授。行之浸久，中正或非其人，奸敝日滋。毅尝上疏曰：“中正之设，捐政者八：高下逐强弱，是非随爱憎，一人之身，旬日异状，上品无寒门，下品无势族，一也。置州都者，本取州里清议所服，将以镇异同，一言议也；今重其任而轻其人，使驳论横于州里，嫌隙结于大臣，二也。本立格于九品者，谓才德有优劣，伦辈有首尾也；今乃优劣易地，首尾倒错，三也。陛下赏善罚恶，无不裁之以法；独中正无赏罚之防及禁人诉讼，使受枉者不获上闻，四也。一国之士多者千数，或流徙异邦，面犹不识，不过采誉于台府，纳毁于流言；任己则有不识之蔽，听受则有彼此之偏，五也。凡求人才以治民也；今当官著效者或附卑品，在官无绩者更获高叙，抑功实而隆虚名，长浮华而废考绩，六也。凡官不同事，人不同能；今不状其才之所宜，而但第为九品。以品取人，或非才能之所长，以状取人，则为本品之所限，徒结白论，品状相妨，七也。所下不彰其罪，所上不列其善，各任爱憎以植其私，天下之人焉得不懈德行而锐人事，八也。由此论之，职名中正，实为奸府；事名九品，而有八损。宜罢中正，更立一代之制。”帝虽善其言，而终不能改。

纲　冬，慕容廆寇辽西。

纲　丙子，七年，春正月朔，日食。

纲　司徒魏舒罢。

目　舒称疾，逊位。舒所为，必先行而后言，逊位之际，莫有知者。卫瓘与书曰：“每与足下共论此事，日日未果，可谓‘瞻之在前，忽焉在后’矣。”

纲　丁未，八年，春正月朔，日食。

纲　戊申，九年，春正月朔，日食。

纲　秋八月，星陨如雨。

纲　己酉，十年，夏四月，慕容廆降，以为鲜卑都督。

纲　冬十一月，尚书令荀勖卒。

目　勖有才思，善伺人主意，以是能固其宠。久在中书，专管机事。及迁尚书，甚罔怅。人有贺之者，勖曰：“夺我凤凰池，诸君何贺邪！”

纲　遣诸王假节之国，督诸州军事。封子孙六人为王。

目　帝极意声色，遂至成疾。杨骏忌汝南王亮，以为大司马、都督豫州诸军事，镇许昌；又徙皇子南阳王柬为秦王，都督关中；玮为楚王，都督荆州；允为淮南王，都督扬、江二州诸军事；并假节之国。立皇子乂为长沙王，颖成都王，晏吴王，炽豫章王，演代王；孙遹广陵王。

初，帝以才人谢玖赐太子，生遹。宫中尝夜失火，帝登楼望之，遹年五岁，牵帝裾入暗中，曰：“暮夜仓猝，宜备非常，不可令照见人主。”帝奇之。尝称遹似宣帝，故天下咸归仰之。帝知太子不才，然恃遹明慧，故无废立之心。帝为遹高选僚佐，以散骑常侍刘寔志行清素，命为之傅。寔以时俗喜进趣，少廉让，尝著崇让论，以为：“人情争则欲毁己所不如，而优劣难分；让则竞推于胜己，而贤智显出。当此时也，能退身修己，则让之者多矣；驰骛进趣，而欲人见让，犹却行而求前也。”

纲　以刘渊为匈奴北部都尉。

目　渊轻财好施，倾心接物，五部豪杰，幽、冀名儒，多往归之。





孝惠皇帝


纲　庚戌，孝惠皇帝永熙元年，夏四月，以杨骏为太尉，辅政。

纲　帝崩，太子衷即位。尊皇后曰皇太后，立皇后贾氏。

纲　五月，葬峻阳陵。诏群臣增位赐爵有差。

纲　以杨骏为太傅、大都督，假黄钺，录朝政，百官总己以听。

纲　秋八月，立广陵王遹为太子。以刘渊为匈奴五部大都督。

纲　琅邪王觐卒。

目　谥曰恭，子睿嗣。

纲　辛亥，元康元年，春三月，皇后贾氏杀太傅杨骏，废皇太后为庶人。

目　贾后不以妇道事太后，又欲预政，而为杨骏所抑。殿中中郎孟观、李肇皆骏所不礼也，贾后使黄门董猛与观、肇谋诛骏，废太后。又使报楚王玮，玮许之，乃求入朝。至是，观、肇启帝，夜作诏，诬骏谋反，命东安公繇，帅殿中四百人讨之，玮屯司马门。皇太后题帛为书，射城外，曰：“救太傅者有赏。”贾后因宣言太后同反。寻殿中兵出，烧骏府，骏逃于厩，就杀之。遂收珧、济，夷三族。珧临刑，告东安公繇曰：“表在石函。”繇不听。贾后矫诏，送太后于永宁宫，有司奏请：“废太后为庶人，诣金墉城。”诏可。

纲　征汝南王亮为太宰，与太保卫瓘录尚书事。

目　亮颇专权势，御史中丞傅咸谏，亮不从。贾后族兄模、从舅郭彰、女弟之子贾谧，与楚王玮、东安公繇，并预政。后暴戾日甚，繇密谋废后，繇兄澹素恶繇，屡谮于亮，诏免繇官，废徙带方，于是谧、彰权势愈盛。谧虽骄奢，而喜延士大夫，彰与石崇、陆机、机弟云、潘岳、挚虞、左思、牵秀、刘舆、舆弟琨等皆附于谧，号“二十四友”。

纲　夏六月，皇后杀太宰亮、太保瓘及楚王玮。

目　太宰亮、太保瓘以楚王玮刚愎好杀，谋遣玮之国。玮长史公孙宏、舍人岐盛，劝玮自昵于贾后；后留玮领太子少傅。盛素善于杨骏，瓘恶其反覆，将收之。盛乃因将军李肇矫称玮命，谮亮、瓘于贾后，云将谋废立。后素怨瓘，且患二公秉政，己不得专恣，六月，使帝作手诏赐玮曰：“太宰、太保欲为伊、霍之事，王宜宣诏，屯诸宫门，免亮、瓘官。”玮亦欲因此复私怨，遂遣宏、肇以兵围亮府，清河王遐收瓘。亮遂为肇所执，与世子矩俱死。初，瓘为司空，帐下督荣晦有罪，斥遣之。至是，晦从遐收瓘，辄杀瓘及子孙共九人。张华使董猛说贾后曰：“楚王既诛二公，则威权尽归之矣，人主何以自安！宜以专杀之罪诛之。”遂执玮，斩之。宏、盛夷三族。

卫瓘女与国臣书曰：“先公名谥未显，一国无言，春秋之失，其咎安在？”太保主簿刘繇等执黄幡，挝登闻鼓，讼瓘冤。乃诏族诛荣晦，追复亮、瓘爵位；谥亮曰文成，谥瓘曰成。

纲　以贾模、张华、裴为侍中，并管机要。

目　华尽忠帝室，弥缝遗阙，后虽凶险，犹知敬重，与模、同心辅政，故数年之间，虽暗主在上，而朝野安静。

纲　壬子，二年，春二月，皇后贾氏弑故皇太后杨氏于金墉城。

目　时太后尚有侍御十余人，贾后悉夺之，绝膳八日而卒。贾后覆而殡之。

纲　甲寅，四年，司隶校尉傅咸卒。

目　咸性刚简，风格峻整，初为司隶，上言：“货赂流行，所宜深绝。”奏免河南尹澹等官，京师肃然。

纲　慕容廆徙居大棘城。

纲　丙辰，六年，春，以张华为司空。

纲　秋八月，秦、雍氐、羌齐万年反，冬十一月，遣将军周处等讨之。

目　初，御史中丞周处，弹劾不避权威，梁王肜尝违法，处按劾之。至是，秦、雍氐、羌悉反，其帅齐万年僭帝号，围泾阳。诏以处为建威将军，隶安西将军夏侯骏以讨之。万年闻处来，曰：“周府君有文武才，若专断而来，不可当也；或受制于人，此成禽耳！”

纲　丁巳，七年，春正月，将军周处及齐万年战，败，死之。

目　齐万年屯梁山，有众七万；梁王肜、夏侯骏使周处以五千兵击之。处曰：“军无后继，必败，不徒身亡，为国取耻。”肜、骏逼遣之。处攻万年，自旦战至暮，斩获甚众，弦绝矢尽，救兵不至。左右劝处退，处按剑曰：“是吾效节致命之日也！”遂力战而死。

纲　秋九月，以王戎为司徒。

目　戎为三公，与时浮沉，无所匡救，委事僚寀，轻出游放。性复贪吝，园田遍天下，每自执牙筹，昼夜会计，常若不足。家有好李，卖之恐人得种，常钻其核。凡所赏拔，专事虚名。阮咸之子瞻尝见戎，戎问曰：“圣人贵名教，老、庄明自然，其旨异同？”瞻曰：“将无同！”戎咨嗟良久，遂辟之。时人谓之“三语掾”。

是时，王衍为尚书令，乐广为河南尹，皆善清谈，宅心事外，名重当世，朝野争慕效之。衍与弟澄，好品题人物，举世以为仪准。衍神清明秀，少时山涛见之，曰：“何物老妪，生宁馨儿！然误天下苍生者，未必非此人也！”广性冲约清远，与物无竞。每谈论，以约言析理，厌人之心，而其所不知，默如也。凡论人，必先称其所长，则所短不言自见。澄及阮咸、咸从子修、胡毋辅之、谢鲲、王尼、毕卓，皆以任放为达。辅之尝酣饮，其子谦之厉声呼之曰：“彦国！年老，不得为尔！”辅之欢笑，呼入共饮。卓比舍郎酿熟，因夜至瓮间盗饮，为掌酒者所缚，明旦视之，乃毕吏部也。广闻而笑之曰：“名教内自有乐地，何必乃尔！”

初，何晏等祖述老、庄，立论以为：“天地万物，皆以无为本。无也者，开物成务，无往不存者也。阴阳恃以化生，贤者恃以成德。故无之为用，无爵而贵矣！”衍等爱重之。由是士大夫皆尚浮诞，废职业。裴著崇有论以释其蔽曰：“利欲可损而未可绝有也，事务可节而未可全无也。谈者深列有形之累，盛称空无之美。遂薄综世之务，贱功利之用，高浮游之业，卑经实之贤。人情所徇，名利从之，于是立言藉于虚无，谓之玄妙；处官不亲所职，谓之雅远；奉身散其廉操，谓之旷达；故悖吉凶之礼，忽容止之表，渎长幼之序，混贵贱之级，无所不至。夫万物之生，以有为分者也。故心非事也，而制事必由于心，不可谓心为无也；匠非器也，而制器必须于匠，不可谓匠非有也。由此而观，济有者皆有也，虚无奚益于已有之群生哉！”

纲　戊午，八年，秋九月，遣将军孟观讨齐万年。

纲　己未，九年，春正月，观击万年，获之。

目　太子洗马江统，以为戎、狄乱华，宜早绝其原，乃作徙戎论以警朝廷曰：“四夷之中，戎、狄为甚，弱则畏服，强则侵叛。是以有道之君，待之有备，御之有常，虽稽颡执贽而边城不弛固守，强暴为寇而兵甲不加远征，期令境内获安，疆埸不侵而已。夫关中帝王所居，未闻戎、狄宜在此土也。非我族类，其心必异。而士庶玩习，侮其轻弱，以贪悍之性，挟愤怒之情，候隙乘便，辄为横逆；此必然之势也。夫为邦者忧，不在寡而在不安，以四海之广，士民之富，岂须夷虏在内，然后取足哉！此等皆可申谕发遣，还其本域，慰彼土思，惠此中国，于计为长也。”朝廷不能用。

纲　秋八月，侍中贾模卒，以裴为尚书仆射。

目　贾后淫虐日甚，私于太医令程据等。贾模数为后言祸福，后反以模为毁己而疏之；模忧愤而卒。裴虽后亲属，然雅望素隆，四海惟恐其不居权位。拜尚书仆射，又诏专任门下事，上表固辞。或谓曰：“君可以言，当尽言于中宫；言而不从，当远引而去。倘二者不立，虽有十表，难以免矣。”不能从。

帝为人戆，尝在华林园闻虾蟆，谓左右曰：“此鸣者，为官乎，为私乎？”时天下荒馑，百姓饿死，帝闻之曰：“何不食肉糜！”由是权在群下，政出多门，贾、郭恣横，货赂公行。南阳鲁褒作钱神论以讥之。

荐平阳韦忠于张华，华辟之，忠辞疾不起。人问其故，忠曰：“张茂先华而不实，裴逸民欲而无厌，弃典礼而附贼后，此岂大丈夫之所为！常恐其溺于深渊而余波及我，况可褰裳而就之哉！”

关内侯索靖，知天下将乱，指洛阳宫门铜驼叹曰：“会见汝在荆棘中耳！”

纲　冬十二月，废太子遹为庶人。

纲　庚申，永康元年，春正月，幽故太子遹于许昌。

纲　三月，尉氏雨血，妖星见南方，太白昼见，中台星拆。

目　张华少子韪劝华逊位，华曰：“天道幽远，不如静以待之。”

纲　皇后杀故太子遹。

纲　夏四月，赵王伦废皇后贾氏为庶人，杀之；遂杀司空张华、仆射裴，自为相国，追复故太子位号。

目　赵王伦矫诏敕三部司马曰：“中宫与贾谧等杀太子，今使车骑入废中宫，不从者诛三族。”众皆从之。遣齐王冏将百人排迎帝幸东堂，召贾谧斩之，遂废后为庶人。伦阴与孙秀谋篡位，欲先除朝望，且报宿怨，乃执张华、裴等于殿前，皆斩之，夷三族。伦送贾庶人于金墉城，诛董猛、孙虑、程据等。于是，伦自为都督中外诸军事、相国、侍中，孙秀等并据兵权。

伦素庸愚，复受制于秀。秀为中书令，威权振朝廷，天下皆事秀而无求于伦。诏追复故太子遹位号，立臧为临淮王。有司奏：“尚书令王衍备位大臣，太子被诬，志在苟免，请禁锢终身。”从之。伦遂矫诏遣使赍金屑酒赐贾后，死于金墉城。

纲　五月，立临淮王臧为皇太孙。

纲　秋八月，淮南王允讨赵王伦，不克而死。

纲　赵王伦杀黄门郎潘岳、卫尉石崇等。

目　初，孙秀尝为小吏，岳屡挞之。崇之甥欧阳建素与伦有隙，崇有爱妾绿珠，秀求之，不与。及淮南王允败，秀因称崇、岳、建奉允为乱，收之。崇叹曰：“奴辈利吾财耳！”收者曰：“知财为祸，何不早散之！”崇不能答。

初，岳母常诮责岳曰：“汝当知足，而干没不已乎！”及败，岳谢母曰：“负阿母！”遂皆族诛。

纲　冬十一月，立皇后羊氏。

纲　辛酉，永宁元年，春正月，赵王伦自称皇帝，迁帝于金墉城，杀太孙臧。

目　赵王伦逼夺玺、绶，备法驾入宫，即位。帝出居金墉城，尊为太上皇。废皇太孙为濮阳王，杀之。以孙秀为侍中、中书监，其余党与皆为卿、将，奴卒亦加爵位。每朝会，貂蝉盈坐，时人为之谚曰：“貂不足，狗尾续。”府库之储，不足以供赐与。应侯者多，铸印不给，或以白版封之。

纲　三月，齐王冏及成都王颖、河间王颙等，举兵讨伦，伦遣兵拒之。

纲　闰月朔，日食。

纲　自正月至于是月，五星互经天，纵横无常。

纲　夏四月，成都王颖击败伦兵，帅师济河，左卫将军王舆等迎帝复位，伦伏诛。

纲　六月，以齐王冏为大司马，辅政；成都王颖为大将军，河间王颙为太尉，各还镇。

目　齐、成都、河间三府，各置掾属四十人，武号森列，文官备员而已，识者知兵之未戢也。新野王歆说冏夺颖兵权，长沙王乂亦劝颖图冏，闻者忧惧。卢志谓颖曰：“大王径前济河，功无与二。然两雄不俱立，宜因太妃微疾，求还定省，委重齐王，以收四海之心。”颖从之。表称冏功德，宜委以万机，即时归邺。由是士民之誉，皆归颖。

纲　壬戌，太安元年，夏，立清河王覃为皇太子。

目　齐王冏欲久专政，以帝子孙俱尽，大将军颖有次立之势；清河王覃，武帝孙也，方八岁，上表请立为皇太子。

纲　冬十二月，河间王颙使长沙王乂杀齐王冏。

目　齐王冏骄奢擅权，起府第与西宫等。侍中嵇绍上疏曰：“存不忘亡，易之善戒也。臣愿陛下无忘金墉，大司马无忘颍上，大将军无忘黄桥，则祸乱之萌无由而兆矣。”冏耽于宴乐，不入朝见；坐拜百官，符敕三台；选举不均，嬖宠用事。

张翰、顾荣皆虑及祸，翰因秋风起，思菰菜、莼羹、鲈鱼鲙，叹曰：“人生贵适志耳，富贵何为！”即引去。荣故酣饮，不省府事，以废职徙为中书侍郎。颍川处士庾衮，闻冏期年不朝，叹曰：“晋室卑矣，祸乱将兴！”帅妻子逃于林虑山中。

冏以河间王颙本附赵王伦，恨之。颙长史李含因说颙曰：“成都王，至亲，有大功，推让还藩，甚得众心。齐王越亲而专政，朝廷侧目。今檄长沙王使讨齐，齐王必诛长沙，吾因以为齐罪而讨之，去齐立成都，除逼建亲，以安社稷，大勋也。”颙从之。檄乂使讨冏；冏众大败，执冏斩之，同党皆夷三族。

纲　癸亥，二年，秋七月，河间王颙、成都王颖举兵反。九月，帝自将讨颖，颙将张方入城大掠。

目　成都王颖恃功骄奢，嫌长沙王乂在内，不得逞其欲，与河间王颙共表：“乂论功不平，专擅朝政，请遣乂还国。”颙以张方为都督，将精兵七万，东趋洛阳。颖以陆机为前锋都督，督王粹、牵秀、石超等军二十余万向洛阳。机以羁旅事颖，一旦顿居诸将之右，粹等心皆不服。孙惠劝机让都督于粹。机曰：“彼将谓吾首鼠两端，适所以速祸也。”帝如十三里桥。乂使皇甫商将万余人拒张方于宜阳，方袭败之。帝幸缑氏，击牵秀，走之。张方入京城大掠，死者万计。

纲　冬十月，长沙王乂奉帝及颖兵战于建春门，大破之。

目　帝自缑氏还宫。乂奉帝与陆机战于建春门，机军大败。初，宦者孟玖有宠于颖，与机有隙。至是，玖谮于颖曰：“机有二心于长沙。”牵秀等素谄事玖，相与证之。颖大怒，使秀将兵收机。机闻秀至，释戎衣，着白帢，与秀相见，为笺辞颖，既而叹曰：“华亭鹤唳，可复闻乎！”秀遂杀之。颖又收陆云及机司马孙拯下狱，玖催令杀云，夷三族。狱吏掠拯数百，两踝骨见，终言机冤。吏知拯义烈，谓曰：“二陆之枉，谁不知之！君何不爱身乎？”拯仰天叹曰：“陆君兄弟，世之奇才，吾蒙知爱。今既不能救其死，忍复从而诬之乎！”玖等令狱吏诈为拯辞，亦夷三族。拯门人费慈、宰意诣狱明拯冤，拯譬遣之曰：“吾义不负二陆，死自吾分；卿何为尔邪！”曰：“君既不负二陆，仆又安可负君！”固言拯冤，玖又杀之。

纲　十一月，长沙王乂奉帝讨张方，不克。颖进兵逼京师，诏雍州刺史刘沉讨颙。

纲　甲子，永兴元年，春正月，东海王越使张方杀长沙王乂。颖入京师，自为丞相；寻还镇邺。

纲　雍州刺史刘沉及颙战，败，死之。

目　颙闻沉兵起，退入长安。沉渡渭而军，与颙战，颙党张辅横击之，沉兵败，沉南走，获之。沉谓颙曰：“知己之惠轻，君臣之义重，沉不可违天子之诏，量强弱以苟全。投袂之日，期之必死，葅醢之戮，其甘如荠。”颙怒，斩之。

纲　二月，颖废皇后羊氏及太子覃。

纲　颙表颖为皇太弟，自为太宰、雍州牧。

纲　秋七月，东海王越奉帝征颖，复皇后、太子。颖遣兵拒战荡阴，侍中嵇绍死之，帝遂入邺。越走归国。

目　颖僭侈日甚，东海王越与右卫将军陈聄勒兵入云龙门，以诏召三公百僚，戒严讨颖。复皇后羊氏及太子覃。越奉帝北征，征前侍中嵇绍诣行在。侍中秦准谓绍曰：“今往，安危难测，卿有佳马乎？”绍正色曰：“臣子扈卫乘舆，死生以之，佳马何为！”越檄召四方兵，比至安阳，众十余万。颖遣石超率众拒战。陈聄弟自邺赴行在，云邺中皆已离散，由是不甚设备。超军奄至，乘舆败绩于荡阴，帝颊中三矢，百官侍御皆散。嵇绍朝服，登辇以身卫帝，被杀，血溅帝衣。颖迎帝入邺。左右欲浣帝衣，帝曰：“嵇侍中血，勿浣也！”陈聄、上官已奉太子覃守洛阳。越还东海。

纲　幽州都督王浚、并州刺史东嬴公腾起兵讨颖。

纲　八月，颖杀东安王繇，琅邪王睿走归国。

目　颖怨东安王繇前议，杀之。繇兄子琅邪王睿，沉敏有度量，为左将军，与东海参军王导善。导，识量清远，以朝廷多故，每劝睿之国。及繇死，睿从帝在邺，恐及祸，将逃归。颖先敕关津，无得出贵人，睿至河阳，为津吏所止。从者宋典自后来，以鞭拂睿而笑曰：“舍长，官禁贵人，汝亦被拘邪？”吏乃听过。至洛阳，迎太妃夏侯氏俱归国。

纲　张方复入京城，废皇后、太子。

纲　刘渊自称大单于。

目　初，颖表匈奴左贤王刘渊监五部军事，使将兵在邺。渊子聪，骁勇绝人，博涉经史，善属文，弯弓三百斤；弱冠游京师，名士莫不与交。渊从祖宣谓其族人曰：“汉亡以来，我单于徒有虚号，无复尺土；自余王侯，降同编户。今吾众虽衰，犹不减二万，奈何敛手受役，奄过百年！左贤王英武超世，天苟不欲兴匈奴，必不虚生此人也。今司马氏骨肉相残，四海鼎沸，复呼韩邪之业，此其时矣！”乃相与谋，推渊为大单于，使其党呼延攸诣邺告之。

渊白颖，请归会葬，颖勿许。渊令攸先归，告宣等使招集五部，声言助颖，实欲叛之。及幽、并起兵，渊说颖曰：“今二镇跋扈，恐非宿卫及近郡士众所能御也，请还说五部赴国难。”颖曰：“吾欲奉乘舆还洛阳，传檄天下，以逆顺制之，何如？”渊曰：“殿下武皇帝之子，有大勋于王室，威恩远著。王浚竖子，东嬴疏属，岂能与殿下争衡邪！但殿下一发邺宫，示弱于人，洛阳不可得至；虽至洛阳，威权不复在殿下也。愿抚勉士众，靖以镇之，渊为殿下以二部摧东嬴，三部枭王浚，二竖之首，可指日而悬也。”颖悦，拜渊为北单于、参丞相军事。

渊至左国城，刘宣等上大单于之号，二旬之间，有众五万，都于离石。

纲　幽、并兵至邺，颖奉帝还洛阳。浚大掠邺中而还。

目　刘渊闻颖去邺，叹曰：“不用吾言，遂自奔溃，真奴才也！然吾与之有言矣，不可以不救。”将发兵击鲜卑、乌桓，刘宣等谏曰：“晋人奴隶御我，今其骨肉相残，是天弃彼而使我复呼韩邪之业也。鲜卑、乌桓，我之气类，可以为援，奈何击之！”渊曰：“善！大丈夫当为汉高、魏武，呼韩邪何足效哉！”宣等稽首曰：“非所及也。”

纲　冬十月，李雄自称成都王。

纲　刘渊自称汉王。

目　刘渊迁都左国城。胡、晋归之者愈众。渊谓群臣曰：“昔汉有天下久长，恩结于民。吾汉氏之甥，约为兄弟；兄亡弟绍，不亦可乎！”乃建国号曰汉。依高祖称王。尊安乐公禅为孝怀皇帝，以右贤王宣为丞相，崔游为御史大夫，后部人陈元达为黄门郎，族子曜为建武将军。游固辞不就。元达事渊，屡进忠言，退而削草，虽子弟莫得知也。

曜生而眉白，目有赤光，幼聪慧，有胆量，早孤，养于渊。及长，仪观魁伟，性拓落高亮，与众不群，好读书，善属文，铁厚一寸，射而洞之。刘聪重之，以为汉世祖、魏武帝之流。

纲　十一月，张方迁帝于长安，仆射荀藩立留台于洛阳，复皇后羊氏。

纲　十二月，太宰颙废太弟颖，更立豫章王炽为皇太弟。

目　诏颖还第，而以颙都督中外；又以东海王越为太傅，与颙夹辅帝室，王戎参录朝政，王衍为左仆射，张方为中领军、录尚书事。越辞太傅不受。

纲　汉寇太原、西河郡。

目　汉王渊遣刘曜寇太原，取泫氏，乔晞寇西河，取介休。介休令贾浑不降，晞杀之；将纳其妻宗氏，宗氏骂晞而哭，晞又杀之。渊闻之，大怒曰：“使天道有知，乔晞望有种乎！”追还，降秩四等，收葬浑尸。

纲　乙丑，二年，夏四月，张方复废羊后。

纲　秋七月，成都故将公师藩寇掠赵、魏。

目　成都王颖既废，其故将公师藩等自称将军，起兵赵、魏，众至数万。

初，上党武乡羯人石勒，有胆力，善骑射。并州大饥，东嬴公腾执诸胡于山东，卖充军实。勒亦被掠，卖为茌平人师欢奴，欢奇其状貌而免之。勒乃与牧帅汲桑结壮士为群盗。及藩起，桑与勒帅数百骑赴之。桑始命勒以石为姓，勒为名。藩攻陷郡县，转前攻邺。范阳王虓遣其将苟晞击走之。

纲　八月，东海王越、范阳王虓发兵西，豫州刺史刘乔拒之。太宰颙遣张方助乔，冬十月，袭虓破之。

目　镇南将军刘弘遗乔及越书，使解怨释兵，同奖王室，皆不听。弘又上表曰：“自顷兵戈纷乱，构于群王，载籍以来，骨肉之祸，未有如今者也，万一四夷乘虚为变，此亦猛虎交斗自效于卞庄者也。”谓：“宜速诏越等，今两释猜疑，各保分局。自今有擅兴兵马者，天下共伐之。”时颙方拒关东，倚乔为助，不纳。

纲　十二月，陈敏据江东，刘弘遣江夏太守陶侃将兵讨破之。

目　初，陈敏既克石冰，自谓勇略无敌，遂据历阳以叛。又使钱瑞等南略江州，其弟斌东略诸郡。遂据江东，以顾荣为右将军，贺循为丹阳内史，周玘为安丰太守；循佯狂得免，玘亦称疾。刘弘遣江夏太守陶侃将兵讨敏。

侃与敏同郡，又同岁举吏。或谓弘曰：“侃脱有异志，则荆州无东门矣！”弘曰：“侃之忠能，吾得之已久，必无是也。”侃闻之，遣子洪诣弘以自固，弘引为参军，资而遣之，曰：“匹夫之交，尚不负心，况大丈夫乎！”

敏遣陈恢寇武昌，侃御之。以运船为战舰。或以为不可，侃曰：“用官船击官贼，何为不可！”侃与恢战，屡破之。

纲　丙寅，光熙元年，春正月朔，日食。

纲　太宰颙杀张方，成都王颖奔长安。

纲　夏四月，东海王越进屯温，遣祁弘入长安，奉帝东还。

纲　六月，至洛阳，复羊后。

纲　成都王雄称成皇帝。

纲　秋八月，以东海王越为太傅、录尚书事，范阳王虓为司空，镇邺。

纲　荆州都督新城公刘弘卒。

目　时天下大乱，弘专督江、汉，威行南服。事成，则曰“某人之功”，如败，则曰“老子之罪”。每有兴发，手书守、相，丁宁款密，人皆感悦，争赴之，咸曰：“得刘公一纸书，贤于十部从事。”至是卒，谥曰元。

纲　九月，顿丘太守冯嵩执成都王颖，送邺。兖州刺史苟晞击斩公师藩。冬十月，范阳王虓卒。长史刘舆诛颖。

纲　十一月，帝中毒，崩。太弟炽即位，尊皇后曰惠皇后，立妃梁氏为皇后。

目　帝食饼中毒而崩，或曰太傅越之鸩也。羊后自以于太弟炽为嫂，恐不得为太后，将立清河王覃。侍中华混露版驰告太傅越，召太弟入宫，即帝位。尊后曰惠皇后，居弘训宫。怀帝始遵旧制，于东堂听政，每至宴会，辄与群臣论众务，考经籍。黄门侍郎傅宣叹曰：“今日复见武帝之世矣！”

纲　十二月，南阳王模诛河间王颙。

目　太傅越以诏征颙为司徒，颙就征，模自许昌遣将邀杀之。

纲　葬太阳陵。

纲　以刘琨为并州刺史。





纲鉴易知录卷三一


晋纪


孝怀皇帝


纲　丁卯，孝怀皇帝永嘉元年，春三月，陈敏将顾荣、周玘，杀敏以降。

纲　立清河王覃弟诠为皇太子。

纲　太傅越出镇许昌。

目　帝亲览大政，留心庶事；越不悦，固求出藩。

纲　夏五月，群盗汲桑、石勒入邺，杀都督新蔡王腾，复攻兖州；太傅越遣苟晞讨之。

纲　秋七月，以琅邪王睿为安东将军、都督扬州诸军事，镇建业。

目　睿至建业，以王导为谋主，推心亲信，每事咨焉。睿名论素轻，吴人不附，居久之，士大夫莫有至者。会睿出观禊，导使睿乘肩舆，具威仪，导与诸名胜皆骑从，纪瞻、顾荣等见之惊异，相帅拜于道左。导因说睿曰：“顾荣、贺循，此土之望，宜引之以结人心；二子既至，则无不来矣。”睿乃使导躬造之，循、荣皆应命。以循为吴国内史，荣为军司，加散骑常侍，凡军府政事，皆与之谋。又以纪瞻为军祭酒，卞壸为从事中郎，周玘、刘超、张闿、孔衍皆为掾属。导说睿“谦以接士，俭以足用，以清静为政，抚绥新旧”；故江东归心焉。

纲　苟晞击汲桑、石勒，大破之；桑走死，勒降汉。

纲　冬十一月，以王衍为司徒。

目　衍说太傅越曰：“朝廷危乱，当赖方伯，宜得文武兼资以任之。”乃以弟澄为荆州都督，族弟敦为青州刺史，语之曰：“荆州有江、汉之固，青州有负海之险，卿二人在外，而吾居中，足以为三窟矣。”

纲　慕容廆自称鲜卑大单于。

纲　戊辰，二年，春正月朔，日食。

纲　二月，太傅越杀清河王覃。

纲　夏五月，汉王弥寇洛阳；张轨遣督护北宫纯入卫，击破走之。

目　诏封张轨西平郡公，轨辞不受。时州郡之使，莫有至者，轨独贡献不绝。

纲　秋七月，汉徙都蒲子。

纲　冬十月，汉王渊称皇帝。

纲　己巳，三年，春正月朔，荧惑犯紫微。

纲　汉徙都平阳。

纲　三月，太傅越入京师，杀中书令缪播、帝舅王延等十余人。

目　帝之为太弟也，与缪播善，及即位，委以心膂；帝舅散骑常侍王延、尚书何绥、太史令高堂冲，并参机密。越乃诬播等欲为乱，执播等十余人于帝侧，付廷尉，杀之。帝叹息流涕而已。

绥，曾之孙也。初，何曾侍武帝宴，退，谓诸子曰：“主上开创大业，吾每宴见，未尝闻经国远图，惟说平生常事，非贻厥孙谋之道也；及身而已，后嗣其殆乎！汝辈犹可以免。”指诸孙曰：“此属必死于难。”及绥死，兄嵩哭之曰：“我祖其殆圣乎！”曾日食万钱，犹云无下箸处。子劭，日食二万。绥及弟机、羡，汰侈尤甚；与人书疏，词礼简傲。王尼见绥书，谓人曰：“伯蔚居乱世而矜豪乃尔，其能免乎！”人曰：“伯蔚闻卿言，必相危害。”尼曰：“伯蔚比闻我言，自已死矣！”及永嘉之末，何氏无遗种。

纲　以王衍为太尉。

纲　夏，大旱。

目　江、汉、河、洛可涉。

纲　汉石勒寇巨鹿、常山。

目　勒众至十余万，集衣冠人物，别为君子营。以张宾为谋主。初，宾好读书，阔达有大志，常自比张子房。及勒徇山东，宾谓所亲曰：“吾历观诸将，无如此胡将军者，可与共成大业！”乃提剑诣军门，大呼请见，勒亦未之奇也。宾数以策干勒，已而皆如所言，由是奇之。

纲　庚午，四年，秋七月，汉主渊卒，太子和立；其弟聪弑而代之。

纲　氐酋蒲洪自称略阳公。

目　洪，略阳临渭氐酋也，骁勇多权略，群氐畏服之。汉拜洪平远将军，不受，自称秦州刺史、略阳公。

纲　流民王如寇南阳，以附汉。

纲　冬十月，汉石勒击并王如兵，遂寇襄阳。十一月，太傅越率兵讨之，次于项。

纲　辛未，五年，春三月，太傅越卒于项。以苟晞为大将军，督六州。

目　越以后事付王衍而卒，衍奉越丧还葬东海。

纲　夏四月，汉石勒追败越军于苦县，执王衍等，杀之。

目　勒帅轻骑追太傅越之丧，及于苦县，大败晋兵，纵骑围而射之，将士十余万人无一免者。执太尉衍等，问以晋故。衍具陈祸败之由，云计不在己；且自言少无宦情，不豫世事；因劝勒称尊号，冀以自免。勒曰：“君少壮登朝，名盖四海，身居重任，何得言无宦情邪！破坏天下，非君而谁！”众人畏死，多自陈述。独襄阳王范神色俨然，顾呵之曰：“今日之事，何复纷纭！”勒谓孔苌曰：“吾行天下多矣，未尝见此辈人，当可存乎？”苌曰：“彼皆晋之王公，终不为吾用。”勒曰：“虽然，要不可加以锋刃。”夜使人排墙杀之。剖越柩，焚其尸，曰：“乱天下者此人也，吾为天下报之！”

纲　五月，汉人入寇。六月，陷洛阳，杀太子诠，迁帝于平阳，封平阿公。

目　汉主聪使呼延晏将兵二万七千寇洛阳，比及河南，晋兵前后十二败，刘曜、王弥、石勒皆引兵会之。弥、晏克宣阳门，入宫大掠。帝欲奔长安，汉兵追执之。曜自西明门入，杀太子诠等，迁帝于平阳。汉以帝为左光禄大夫，封平阿公，以侍中庾珉、王隽为光禄大夫。

纲　琅邪王睿遣兵击江州刺史华轶，斩之。

目　时，海内大乱，独江东差安，中国士民避乱者多南渡江。王导说睿收其贤俊，辟掾属刁协、王承、卞壸、诸葛恢、陈、庾亮等百余人，时人谓之“百六掾”。及承荀藩檄，承制署置；江州刺史华轶及豫州刺史裴宪，皆不从命。睿遣王敦、甘卓、周访合兵击轶，斩之。宪奔幽州。

纲　冬十月，冯翊太守索等击败汉兵于长安，十二月，迎秦王业入雍城。

目　初，索为冯翊太守，与安夷护军允、安定太守贾谋复晋室，帅众五万向长安。大败刘曜于黄丘，兵势大振。阎鼎欲奉秦王业入关，据长安以号令四方，荀藩、周等皆山东人，不欲西行，中途逃散；奔江东，鼎与业至蓝田，遣人告，遣兵迎之；入于雍城。

纲　琅邪王睿以周为军谘祭酒。

目　前骑都尉桓彝避乱过江，见睿微弱，谓曰：“我以中州多故，来此求全，而单弱如此，将何以济！”既而见王导，共论世事，退谓曰：“向见管夷吾，无复忧矣！”诸名士游宴新亭，中坐叹曰：“风景不殊，举目有山河之异！”因相视流涕。导愀然变色曰：“当共戮力王室，克复神州，何至作楚囚对泣邪！”众皆收泪谢之。

纲　壬申，六年。

纲　春二月，汉封帝为会稽郡公。

目　汉主聪谓帝曰：“卿昔为豫章王，朕与王武子造卿，卿赠朕柘弓、银研，卿颇记否？”帝曰：“臣安敢忘之！但恨尔日不早识龙颜！”聪曰：“卿家骨肉何相残如此？”帝曰：“大汉将应天受命，故为陛下自相驱除，此殆天意，非人事也。”

纲　张轨遣兵诣长安。

纲　夏，雍州刺史贾等进围长安，汉刘曜败走；秦王业入长安。

纲　汉太保刘殷卒。

目　殷不为犯颜忤旨，然因事进规，补益甚多。尝戒子孙曰：“事君当务几谏。凡人尚不可面斥其过，况万乘乎！夫几谏之功，无异犯颜，但不彰君之过，所以为优耳。”

纲　秋九月，贾等奉秦王业为皇太子，建行台。

纲　冬十二月，盗杀贾，麹允领雍州刺史。

纲　前太子洗马卫玠卒。

目　玠，瓘之孙也，美风神，善清谈，常以为“人有不及，可以情恕，非意相干，可以理遣”，故终身不见喜愠之色。

纲　羌酋姚弋仲，自称扶风公。

目　弋仲，南安赤亭羌也。东徙榆眉，戎、夏襁负随之者数万。





孝愍皇帝


纲　癸酉，孝愍皇帝建兴元年，春二月，汉主刘聪弑帝于平阳，庾珉、王隽死之。

目　正月朔，汉主聪宴群臣于光极殿，使帝着青衣行酒。庾珉、王隽等不胜悲愤，因号哭；聪恶之。二月，有告珉等谋以平阳应刘琨者，聪遂杀珉、隽等，帝亦遇害，谥曰孝怀。

纲　夏四月，太子业即位于长安，索领太尉。

目　帝凶问至长安，皇太子举哀，因加元服，即帝位。以梁芬为司徒，麴允、索为仆射，寻以为卫将军、领太尉，军国之事，悉以委之。

纲　琅邪王睿以华谭为军谘祭酒，陈为谯郡太守。

纲　五月，以琅邪王睿为左丞相，南阳王保为右丞相，分督陕东、西诸军事。

纲　左丞相睿以祖逖为豫州刺史。

目　逖，范阳人，少有大志，与刘琨俱为司州主簿，同寝，中夜闻鸡鸣，蹴琨觉曰：“此非恶声也！”因起舞。及渡江，左丞相睿以为军谘祭酒。逖居京口，纠合骁健，言于睿曰：“晋室之乱，非上无道而下怨叛也，由宗室争权，自相鱼肉，遂使戎狄乘隙，毒流中土。今遗民思奋，大王诚能命将出师，使如逖者统之以复中原，郡国豪杰必有望风响应者矣！”睿素无北伐之志，以逖为豫州刺史，给千人廪，布三千匹，不给铠仗，使自召募。逖将其部曲百余家渡江，中流，击楫而誓曰：“祖逖不能清中原而复济者，有如大江！”遂屯淮阴，起冶铸兵，募得二千余人而后进。

纲　陶侃破走杜弢，王敦表侃为荆州刺史。

纲　冬十二月，石勒遣使奉表于王浚。

目　浚谋称尊号，矜豪日甚。石勒欲袭之，遣舍人王子春奉表于浚曰：“勒本小胡，遭世饥乱，流离屯厄，窜命冀州，窃相保聚，以救性命。今晋祚沦夷，中原无主；为帝王者，非公复谁！愿殿下应天顺人，早登皇祚。勒奉戴殿下如天地父母，殿下察勒微心，亦当视之如子也。”浚甚喜，谓子春曰：“石公可信乎？”子春曰：“殿下中州贵望，威行夷、夏，石将军非恶帝王不为而让于殿下，顾以帝王自有历数，非智力之所取故也，又何怪乎！”浚大悦。

纲　左丞相睿遣世子绍镇广陵。

纲　甲戌，二年，春正月，有如日陨于地；又有三日相承东行。

纲　有流星陨于平阳北，化为肉。

纲　二月，以张轨为太尉、凉州牧，刘琨为大将军。

纲　三月，汉石勒袭蓟，陷之，杀王浚，师还；蓟降于段匹。

目　勒将袭王浚而未发，张宾曰：“岂非畏刘琨及鲜卑、乌桓为吾后患乎？”勒曰：“然。”宾曰：“刘琨、王浚虽同名晋臣，实为仇敌。若修笺于琨，送质请和，琨必喜我之服而快浚之亡，终不救浚而袭我也。用兵贵神速，勿后时也。”勒遂以火宵行，遣使奉笺于琨，自陈罪恶，请讨浚自效。琨大喜。三日，勒军达易水，浚将佐皆曰：“胡贪而无信，必有诡计，请击之。”浚怒曰：“石公来，正欲奉戴我耳；敢言击者斩！”设飨以待之。勒晨至蓟，叱门者开门，浚始惧。勒升其听事，执浚于前。浚骂曰：“胡奴调乃公，何凶逆如此！”勒曰：“公位冠元台，手握强兵，坐观本朝倾覆，曾不救援，乃欲自尊为天子，非凶逆乎！”即斩之。

浚将佐等诣军门谢罪，前尚书裴宪、从事中郎荀绰独不至；勒召而让之。宪等请就死，不拜而出。勒谢之，待以客礼。勒籍浚将佐、亲戚家赀皆巨万，惟宪、绰止有书百余帙，盐米各十余斛而已。勒曰：“吾不喜得幽州，喜得二子。”以宪为从事中郎，绰为参军。以故尚书刘翰行幽州刺史，戍蓟，置守宰而还。刘翰不欲从勒，乃归段匹，匹遂据蓟城。

纲　夏五月，太尉、凉州牧、西平公张轨卒，子寔嗣。

纲　乙亥，三年，春二月，以左丞相睿为丞相、都督中外诸军事，南阳王保为相国，刘琨为司空。

纲　进代公猗卢爵为代王。

纲　夏六月，陶侃击杜弢，破之。弢走死，湘州平。丞相睿加王敦都督江、扬等州军事。

纲　王敦徙陶侃为广州刺史。

目　时，王机盗据广州。侃至，遣督护讨机，走之，广州遂平。侃在州无事，辄朝运百甓于斋外，暮运于斋内。人问其故，答曰：“吾方致力中原，过尔优逸，恐不堪事，故习劳耳。”

纲　丙子，四年，春二月，代六修弑其君猗卢，普根讨之而立；寻卒，郁律立。

纲　张寔遣兵入援。

目　寔遣将军王该帅步骑五千入援长安，且送诸郡贡计。诏拜寔都督陕西诸军事。

纲　秋七月，汉刘矅陷北地，进至泾阳。

目　曜取北地，进至泾阳，渭北诸城悉溃。曜获将军鲁充、梁纬，饮之酒曰：“吾得子，天下不足定也！”充曰：“身为晋将，国家丧败，不敢求生。若蒙公恩，速死为幸。”曜曰：“义士也。”与之剑，令自杀。纬妻辛氏，美色，曜将妻之，辛氏大哭曰：“妾夫已死，义不独生，且一妇人而事二夫，明公又安用之！”曜曰：“贞女也。”亦听自杀，皆以礼葬之。

纲　冬十一月，汉刘曜陷长安，帝出降，御史中丞吉朗死之。汉封帝为怀安侯。

目　曜攻陷长安外城，麹允、索退守小城，内外断绝，城中饥甚。帝泣谓允曰：“今穷厄如此，外无救援，当忍耻出降，以活士民。”因叹曰：“误我事者，麹、索二公也！”使侍中宗敞送降笺于曜。潜留敞，使其子说曜曰：“若许以车骑、仪同、万户郡公者，请以城降。”曜斩而送之，曰：“帝王之师，以义行也。孤将兵十五年，未尝以诡计败人，必穷兵极势，然后取之。今所言如此，天下之恶一也，辄相为戮之。”帝乘羊车，肉袒出降。群臣号泣攀车，帝亦悲不自胜。御史中丞吉朗叹曰：“吾智不能谋，勇不能死，何忍君臣相随，北面事贼虏乎！”乃自杀。曜送帝于平阳，汉主聪临光极殿，帝稽首于前。允伏地恸哭，聪怒，囚之，允自杀。聪以帝为光禄大夫，封怀安侯。斩于市。

纲　十二月，刘琨长史以并州叛降石勒，琨奔蓟。

纲　丞相睿出师露次，移檄北征。

右西晋四帝，共五十二年。





东晋纪


中宗元皇帝


纲　丁丑，中宗元皇帝建武元年，春三月，丞相睿即晋王位。

目　弘农太守宋哲为汉所攻，弃郡奔建康。称受愍帝诏，令丞相睿统摄万机。睿素服出次，举哀三日。官属上尊号，不许。请依魏、晋故事，称晋王，乃许之。遂即位，改元，置百官，立宗庙，建社稷。立世子绍为王太子；封次子裒为琅邪王，奉恭王后，镇广陵。以王敦为大将军，王导为扬州刺史、领中书监、录尚书事，刁协为仆射，周为吏部尚书，贺循为太常。时承丧乱之后，江东草创，协久宦中朝，谙练旧事，循为世儒宗，明习礼乐，凡有疑议，皆取决焉。

纲　刘琨、慕容廆，皆遣使劝进。

目　刘琨、段匹相与歃血同盟，翼戴晋室。琨檄告华、夷，遣右司马温峤，奉表诣建康劝进。琨谓峤曰：“晋祚虽衰，天命未改，吾当立功河朔，使卿延誉江南。行矣，勉之！”

峤至建康，王导、周、庾亮等皆爱其才，争与之交。

王以慕容廆为龙骧将军、大单于、昌黎公；廆不受。处士高诩曰：“霸王之资，非义不济。今晋室虽微，人心犹附之，宜遣使江东，示有所尊，然后仗大义以征诸部，不患无辞矣。”廆从之，遣长史王济浮海诣建康劝进。

纲　秋七月，汉立子粲为太子。

纲　冬十一月，以刘琨为太尉。

纲　立太学。

纲　十二月，汉主刘聪弑帝于平阳，辛宾死之。

目　汉主聪出畋，以帝行车骑将军，戎服执戟前导，见者指之曰：“此故长安天子也。”故老有泣者。十二月，聪飨群臣，使帝行酒洗爵，已而又使执盖。晋臣涕泣有失声者，尚书郎辛宾起，抱帝大哭，聪斩之。帝遂遇害，谥曰孝愍。

纲　戊寅，大兴元年，春三月，王即皇帝位。

目　愍帝凶问至建康，王斩缞居庐。百官请上尊号，不许。纪瞻曰：“晋氏统绝，于今二年，两都燔荡，宗庙无主，刘聪窃号于西北，而陛下高让于东南，此所谓揖让而救火也。”上犹不许，使殿中将军韩绩撤去御座。瞻叱绩曰：“帝座上应列星，敢动者斩！”王为之改容。奉朝请周嵩上疏曰：“古之王者，义全而后取，让成而后得，是以享世长久。今梓宫未返，旧京未清，宜开延嘉谋，训卒厉兵，先雪大耻，副四海之心，则神器将安适哉！”由是忤旨，出为新安太守。嵩，之弟也。王遂即皇帝位，百官皆陪列。命王导升御床共坐，导固辞曰：“若太阳下同万物，苍生何由仰照！”乃止。大赦，文武增位一等。

纲　立王太子绍为皇太子。

目　绍仁孝，喜文辞，善武艺，好贤礼士，容受规谏，与庾亮、温峤等为布衣之交。亮风格峻整，善谈老、庄，帝器重之，聘其妹为绍妃，使亮侍讲东宫。帝好刑名家，以韩非书赐太子。亮谏曰：“申、韩刻薄伤化，不足留圣心。”太子纳之。

纲　汉螽斯则百堂灾。

目　烧杀汉主聪子二十一人。

纲　张寔遣使上表。

纲　夏四月，加王导骠骑大将军、开府仪同三司。

目　导遣从事行扬州郡国，还见，各言二千石官长得失，独顾和无言。导问之，和曰：“明公作辅，宁使网漏吞舟，何缘采职风闻，以察察为政邪！”导咨嗟称善。

纲　五月，段匹杀太尉广武侯刘琨。

目　初，琨世子群，为段末杯所得。末杯厚礼之，许以琨为幽州刺史，欲与之袭匹。密遣使赍群书，请琨为内应，为匹逻骑所得。匹以书示琨，琨曰：“与公同盟，庶雪国家之耻，若儿书密达，亦终不以一子之故负公而忘义也。”匹雅重琨，初无害琨意，会代郡太守辟闾嵩潜谋袭匹；事泄，匹收琨，缢杀之。温峤表琨“尽忠帝室，家破身亡，宜在褒恤”；后数岁，乃加赠太尉，谥曰愍。

峤之诣建康也，其母崔氏固止之，峤绝裾而去。既至，屡求返命，朝廷不许。会琨死，除散骑侍郎。峤闻母亡，阻乱不得奔丧，固让不拜，苦请北归。诏曰：“今桀逆未枭，诸军奉迎梓宫犹未得进，峤可以私难而不从王命邪！”峤不得已受拜。

纲　秋七月，汉主聪卒，太子粲立，八月，靳准弑而代之；石勒引兵讨准。冬十月，刘曜自立于赤壁，封勒为赵公。

目　汉主聪寝疾，征刘曜、石勒受遗诏辅政。靳准为大司空。聪卒，粲即位；聪后四人，皆年未二十，粲多行无礼。八月，准遂勒兵升殿，执粲杀之，刘氏男女，无少长皆斩东市。发渊、聪二陵，斩聪尸，焚其庙。自号大将军、汉天王。曜闻乱，自长安赴之，勒帅精骑五万以讨准。十月，曜至赤壁即皇帝位，以勒为大司马，加九锡，进爵为赵公。

纲　十一月，日夜出，高三丈。

纲　以王敦为荆州刺史。

纲　诏州郡秀、孝复试经策。

纲　十二月，汉将军乔泰讨靳准，斩之。

纲　己卯，二年，春二月，石勒献捷于汉，汉斩其使。

目　勒遣左长史王修献捷于汉，汉主曜遣使授勒太宰，进爵赵王，加殊礼，称警跸。修舍人曹平乐留仕汉，言于曜曰：“勒遣修来，实窥强弱，俟其复命，将袭乘舆。”时汉兵疲弊，曜乃追所遣使，斩修于市。勒大怒曰：“孤事刘氏，于人臣之职有加矣。彼之基业，皆孤所为，今既得志，还欲相图。‘赵王’、‘赵帝’，孤自为之，何待于彼耶！”

纲　三月，诏琅邪恭王为皇考。既而罢之。

目　诏：“琅邪恭王宜称皇考。”贺循曰：“礼，子不敢以己爵加于父。”乃止。

纲　夏四月，汉徙都长安，立妃羊氏为后，子熙为太子。

纲　汉改号赵。

目　汉主曜立宗庙、社稷、南北郊于长安，改国号为赵，以冒顿配天。

纲　冬十一月，石勒称赵王。

目　勒即赵王位，称元年，是为后赵。加张宾大执法，专总朝政；以石虎为骠骑将军，督诸军。呼宾曰“右侯”，而不敢名。

纲　十二月，宇文氏攻慕容廆，廆大败之，遂取辽东。遣长史裴嶷来献捷。

纲　蒲洪降赵。

纲　庚辰，三年，春三月，以慕容廆为平州刺史。

目　裴嶷至建康，盛称廆之威德，贤隽皆为之用；朝廷始重之。帝欲留嶷，嶷曰：“臣少蒙国恩，出入省闼，若得复奉辇毂，臣之至荣。但以旧京沦没，山陵穿毁，名臣宿将莫能雪耻，独龙骧竭忠王室，故使臣万里归诚。今臣不返，必谓朝廷以其僻陋而弃之，孤其向义之心，使懈于讨贼，此臣之所甚惜也。”帝然之。遣使随嶷拜廆为安北将军、平州刺史。

纲　夏五月，凉州杀其刺史张寔，弟茂立。

纲　赵以乔豫、和苞为谏议大夫。

目　赵主曜作酆明观及西宫、陵霄台，又营寿陵。侍中乔豫、和苞力谏，曜下诏曰：“二侍中恳恳有古人之风，可谓社稷之臣矣；其悉罢诸役。以豫、苞领谏议大夫。”

纲　冬十二月，以谯王氶为湘州刺史。

目　帝之始镇江东也，王敦与从弟导同心翼戴，帝亦推心任之，敦总征讨，导专机政，群从子弟布列显要，时人为之语曰：“王与马，共天下。”后敦恃功骄恣，帝畏而恶之，乃引刘隗、刁协等以为腹心，稍抑损王氏权，导亦渐见疏外。导能任真推分，澹如也，而敦益怀不平。隗为帝谋，出心腹以镇方面，诏以左将军谯王氶为湘州刺史。行至武昌，敦与之宴，谓氶曰：“大王雅素佳士，恐非将帅才也。”氶曰：“公未见知耳，铅刀岂无一割之用！”敦谓钱凤曰：“彼不知惧而学壮语，无能为也。”乃听之镇。时湘土困弊，氶躬自俭约，倾心绥抚，甚有能名。

纲　辛巳，四年，春三月，日中有黑子。

纲　后赵陷幽、冀、并州，抚军将军、幽州刺史段匹死之。

纲　秋七月，以戴渊都督司、豫，刘隗都督青、徐诸军事；王导为司空，录尚书事。

目　以渊为征西将军，督六州，镇合肥；隗为镇北将军，督四州，镇淮阴；皆假节领兵，名为讨胡，实备王敦也。

隗虽在外，而朝廷机事，进退士大夫，帝皆与之密谋。敦遗隗书言：“欲与之戮力王室，共静海内。”隗答曰：“‘鱼相忘于江湖，人相忘于道术。’‘竭股肱之力，效之以忠贞’，吾之志也。”敦怒。帝以敦故，以导为司空、录尚书事，而实疏忌之。

纲　九月，豫州刺史祖逖卒，以其弟约代之。

目　逖以戴渊吴士，虽有才望，无弘致远识；且已剪荆棘、收河南地，而渊雍容，一旦来统之，意甚怏怏；又闻王敦与刘、刁构隙，将有内难，知大功不遂，感激发病；卒于雍丘。豫州士女，若丧父母。敦由是益无所惮。约无绥御之才，不为士卒所附。

纲　以慕容廆为车骑将军、平州牧、辽东公。

目　廆立子皝为世子。皝雄毅多权略，喜经术，国人称之。

纲　代弑其君郁律，子贺傉立。

目　拓跋猗妻惟氏，忌代王郁律之强，恐不利其子，乃杀郁律而立子贺傉。郁律之子什翼犍，幼在襁褓，其母王氏匿于袴中，祝之曰：“天苟存汝，则勿啼。”久之，不啼，乃得免。

纲　壬午，永昌元年，春正月，王敦举兵反，谯王氶、甘卓移檄讨之。敦分兵寇长沙。

目　初，敦将作乱，谓长史谢鲲曰：“刘隗奸邪，将危社稷，吾欲除君侧之恶，何如？”鲲曰：“隗诚始祸，然城狐社鼠。”敦怒曰：“君庸才，岂达大体！”至是，举兵武昌，上疏称：“刘隗佞邪谗贼，臣辄进军致讨，昔太甲颠覆厥度，幸纳伊尹之忠，殷道复昌。愿陛下深垂三思。”沈充亦起兵于吴兴以应敦。敦至芜湖，又上表罪状刁协。帝大怒，诏曰：“王敦凭恃宠灵，敢肆狂逆，方朕太甲，欲见幽囚。是可忍也，孰不可忍！今亲帅六军以诛大逆，有杀敦者，封五千户侯。”

敦初起兵，遣使告梁州刺史甘卓，约与俱下，卓许之。后更狐疑，不赴。敦遣参军桓罴说谯王氶，请为己军司。氶囚罴，移檄远近，列敦罪恶，州内皆应之。敦恐卓于后为变，又遣参军乐道融往邀之。道融忿其悖逆，反说卓曰：“王敦背恩肆逆，举兵向阙。君受国厚恩，而与之同，生为逆臣，死为愚鬼，不亦惜乎！为君之计，莫若伪许应命，而驰袭武昌，必不战而自溃矣。”卓意始决。遂露檄数敦逆状，帅所统致讨；遣参军至广州，约陶侃。侃遣参军高宝帅兵北下。武昌城中传卓军至，人皆奔散。

敦遣魏乂帅兵攻长沙。城池不完，资储又阙，人情震恐。或说氶南投陶侃，或退据零、桂。氶曰：“吾之志欲死忠义，岂可贪生苟免，为奔败之将乎！事之不济，令百姓知吾心耳。”乃婴城固守。甘卓亦遗氶书劝之，且云：“当以兵出沔口，断敦归路，则湘围自解矣。”氶复书曰：“足下能卷甲电赴，犹有所及；若其狐疑，则求我于枯鱼之肆矣。”卓不能从。

纲　封子昱为琅邪王。

纲　三月，敦据石头；杀骠骑将军戴渊、尚书仆射周。甘卓还襄阳。夏四月，敦还武昌。

目　帝征戴渊、刘隗入卫，隗与刁协劝帝尽诛王氏，帝不许。王导帅宗族，每旦诣台待罪。周将入，导呼之曰：“伯仁，以百口累卿！”直入不顾。既见帝，言导忠诚，申救甚至；帝纳其言。喜饮酒，至醉而出，导又呼之。不与言，顾左右曰：“今年杀诸贼奴，取金印如斗大，系肘后。”既出，又上表明导无罪，言甚切。导不知，恨之。帝命还导朝服，召见之。导稽首曰：“逆臣贼子，何代无之，不意今者近出臣族！”帝跣而执其手，曰：“茂弘，方寄卿以百里之命，是何言耶！”以为前锋大都督，诏曰：“导以大义灭亲，可以吾为安东时节假之。”

敦至石头，守将周札开门纳之。敦据石头，叹曰：“吾不复得为盛德事矣！”

帝命协、隗、渊、导、等分道出战，皆大败。协、隗败还，帝流涕执其手，劝令避祸；给人马，使自为计。协为人所杀，隗奔后赵。

帝令百官诣石头见敦，敦谓渊曰：“吾今此举，天下以为何如？”渊曰：“见形者谓之逆，体诚者谓之忠。”敦笑曰：“卿可谓能言。”又谓周曰：“伯仁，卿负我！”曰：“公戎车犯顺，下官亲帅六军，不能其事，使王旅奔败，以此负公！”敦参军吕猗素以奸谄为渊所恶，说敦曰：“周、戴皆有高名，足以惑众，近者之言，曾无怍色，公不除之，恐必有再举之忧。”敦然之，以问导，导不答。敦遂收并渊，杀之。

帝使敦弟彬劳敦，彬素与善，先往哭之，然后见敦。敦怪其容惨，问之。彬曰：“向哭伯仁，情不能已。”敦怒曰：“伯仁自致刑戮；且凡人遇汝，汝何哀而哭之？”彬勃然数之曰：“兄抗旌犯顺，杀戮忠良，图为不轨，祸及门户矣！”辞气慷慨，声泪俱下。敦大怒曰：“尔以吾为不能杀汝耶！”导劝彬起谢。彬曰：“脚痛不能拜；且此，复何谢！”敦曰：“脚痛孰若颈痛？”彬殊无惧色。导后料检中书故事，乃见表，执之流涕曰：“吾虽不杀伯仁，伯仁由我而死，幽冥之中，负此良友！”

初，敦闻甘卓起兵，大惧。卓兄子邛为敦参军，敦遣邛归，说卓使旋军。卓性多疑少决，径还襄阳。四月，敦还武昌。

纲　敦兵陷长沙，湘州刺史谯王氶死之。

纲　五月，敦杀甘卓。

纲　冬十月，后赵寇谯，祖约退屯寿春。

目　祖逖既卒，后赵屡寇河南，拔襄城、城父，围谯。祖约不能御，退屯寿春。后赵遂取陈留，梁、郑之间，复骚然矣。

纲　闰十一月，帝崩。司空导受遗诏辅政。太子绍即位。

目　帝恭俭有余，而明断不足，故大业未复，而祸乱内兴，竟以忧愤成疾而崩。太子即位，尊所生母荀氏为建安君。

纲　后赵右长史张宾卒。

目　宾卒，后赵王勒哭之恸，曰：“天不欲成吾事邪，何夺吾右侯之早也！”程遐代为右长史。勒每与遐议，有不合，辄叹曰：“右侯舍我去，岂非酷乎！”流涕弥日。





肃宗明皇帝


纲　癸未，肃宗明皇帝太宁元年，春二月，葬建平陵。

纲　夏四月，敦移屯姑孰，自领扬州牧，以王导为司徒。

目　敦谋篡位，讽朝廷征己；帝手诏征之。敦移镇姑孰，屯于湖，以导为司徒，自领扬州牧。敦欲为逆，王彬谏之甚苦。敦变色，目左右，将收之。彬正色曰：“君昔岁杀兄，今又杀弟邪！”敦乃止。

纲　六月，立皇后庾氏，以庾亮为中书监。

纲　秋七月，赵封姚弋仲为平襄公。

纲　八月，敦表江西都督郄鉴为尚书令。

目　帝畏王敦之逼，以鉴为外援，使镇合肥。敦忌之，表鉴为尚书令。鉴还，过敦，敦与论西朝人士，曰：“乐彦辅，短才耳，考其实，岂胜满武秋邪！”鉴曰：“彦辅道韵平淡，愍怀之废，柔而能正；武秋失节之士，安能拟之！”敦曰：“当是时，危机交急。”鉴曰：“丈夫当死生以之。”敦恶其言。鉴还台，遂与帝谋讨敦。

纲　赵击凉州，张茂降，赵封茂为凉王。

纲　甲申，二年，夏五月，赵凉王张茂卒，世子骏嗣。

纲　六月，加司徒导大都督、扬州刺史，督诸军讨敦。敦复反。秋七月，至江宁，帝亲征，破之。敦死，众溃，其党钱凤、沈充伏诛。

目　敦无子，养兄含子应为嗣。至是，疾甚。矫诏拜为武卫将军以自副。钱凤曰：“脱有不讳，便当以后事付应邪？”敦曰：“非常之事，非常人所能为。且应年少，岂堪大事！我死之后，释兵归朝，保全门户，上计也；退还武昌，收兵自守，贡献不废，中计也；及吾尚存，悉众而下，万一侥幸，下计也。”凤谓其党曰：“公之下计，乃上策也。”遂与沈充定谋。

初，帝亲任中书令温峤，敦恶之，请为左司马。峤乃缪为勤敬，综其府事，时进密谋以附其欲。深结钱凤，为之声誉，每曰：“钱世仪精神满腹。”凤甚悦。会丹阳尹缺，峤言于敦曰：“京尹，咽喉之地，公宜自选。”敦然之，问“谁可者？”峤荐钱凤，凤亦推峤，峤伪辞；敦不听，遂表用之，使觇伺朝廷。峤恐既去而凤于后间之，因敦饯别，起行酒，至凤，凤未及饮；峤伪醉，以手版系凤帻坠，峤作色曰：“钱凤何人，温太真行酒而敢不饮！”敦以为醉，两释之。峤与敦别，涕泗横流，出复入者再三。行后，凤谓敦曰：“峤于朝廷甚密，而与庾亮深交，未可信也。”敦曰：“太真昨醉，小加声色，何便尔相谗！”

峤至建康，尽以敦逆谋告帝，与亮画计讨之。帝加导大都督、领扬州刺史，使峤与将军卞敦、应詹、郄鉴分督诸军。鉴请诏临淮太守苏峻、兖州刺史刘遐等入卫。帝屯于中堂。导闻敦疾笃，帅子弟为之发哀，众以为敦信死，咸有奋志。于是尚书腾诏下敦府，曰：“敦辄立兄息以自承代，不由王命，顽凶相奖，志窥神器。天不长奸，敦以陨毙，凤复煽逆；今遣司徒导等讨之。诸为敦所授用者，一无所问。”敦见诏，甚怒；而病转笃。将起兵，使郭璞筮之，璞曰：“无成。”敦素疑璞助峤，又问：“吾寿几何？”璞曰：“明公起事，祸必不久；若住武昌，寿不可测。”敦大怒曰：“卿寿几何？”曰：“命尽今日。”日中，敦收璞，斩之。使王含、钱凤、周抚等帅众向京师。七月，含水陆五万奄至江宁南岸。导遗含书曰：“导门户大小，受国厚恩，今日之事，明目张胆，为六军之首，宁为忠臣而死，不为无赖而生矣！”含不答。帝帅诸军出屯南皇堂。夜募壮士，遣将军段秀等帅千人渡水，掩其未备。平旦，战于越城，大破之。敦闻含败，大怒，寻卒。应秘不发丧，裹尸以席，埋于厅事中。

帝使人说沈充，许以为司空。充不奉诏，遂与兵与含合。刘遐、苏峻等帅精卒万人至，击充、凤，大破之。浔阳太守周光帅千余人赴敦，求见。应辞以疾。光退，见其兄抚曰：“王公已死，兄何为与钱凤作贼！”众皆愕然。含等遂烧营夜遁。明日，帝还宫。含奔荆州，王舒遣军迎之，沉其父子于江。周光斩凤，诣阙自赎。充为故将吴儒所杀，传首建康。敦党悉平。有司发敦瘗，焚其衣冠，跽而斩之。

纲　乙酉，三年，春二月，立子衍为皇太子。

纲　夏五月，以陶侃都督荆、湘等州军事。

目　侃复镇荆州，士女相庆。侃性聪敏恭勤，终日敛膝危坐，军府众事，检摄无遗，未尝少闲。常语人曰：“大禹圣人，乃惜寸阴，至于众人，当惜分阴。岂可逸游荒醉，生无益于时，死无闻于后，是自弃也！”诸参佐以谈戏废事者，命取其酒器、蒱博之具，悉投之于江，将吏则加鞭扑，曰：“摴蒱者，牧猪奴戏耳！老、庄浮华，非先王之法言，不益实用。君子当正其威仪，何有蓬头、跣足，自谓宏达邪！”有奉馈者，必问其所由，若力作所致，虽微必喜，慰赐参倍；若非理得之，则切厉诃辱，还其所馈。尝造船，其木屑竹头，侃皆令籍而掌之，人咸不解。后正会，积雪始晴，听事前犹湿，乃以木屑布地。及桓温伐蜀，又以所贮竹头作丁装船。其综理微密，皆此类也。

纲　秋闰七月，帝崩。司徒导、中书令庾亮、尚书令卞壸，受遗诏辅政。太子衍即位，尊皇后为皇太后。太后临朝称制。葬武平陵。

纲　冬十二月，代王贺傉卒，弟纥那立。





纲鉴易知录卷三二


东晋纪


显宗成皇帝


纲　丙戌，显宗成皇帝咸和元年，夏六月，以郄鉴为徐州刺史。

目　司徒导称疾不朝，而私送鉴。卞壸奏“导亏法从私，无大臣之节，请免官”。虽事寝不行，举朝惮之。壸俭素廉洁，裁断切直，当官干实，性不弘裕，不肯苟同时好，故为诸名士所少。阮孚谓曰：“卿常无闲泰，如含瓦石，不亦劳乎！”壸曰：“诸君子以道德恢弘，风流相尚，执鄙吝者，非壸而谁！”时贵游子弟多慕王澄、谢鲲为放达，壸厉色于朝曰：“悖礼伤教，罪莫大焉；中朝颠覆，实由于此。”欲奏推之，导及庾亮不听，乃止。

纲　秋八月，以温峤为都督江州军事，王舒为会稽内史。

目　初，王导以宽和得众，及庾亮用事，任法裁物，颇失人心。祖约自以名辈不后郄、卞，而不预顾命；遗诏褒进大臣，又不及约与陶侃，二人皆疑亮删之。历阳内史苏峻，有功于国，威望渐著，卒锐器精，有轻朝廷之志。亮既疑峻、约，又畏侃之得众，乃以峤镇武昌，舒守会稽，以广声援；又修石头以备之。丹阳尹阮孚谓所亲曰：“江东创业尚浅，主幼时艰，庾亮年少，德信未孚，以吾观之，乱将作矣。”遂求出为广州刺史。

纲　冬十月，杀南顿王宗，降封西阳王羕为弋阳县王。

目　宗自以失职怨望，又素与苏峻善；庾亮欲诛之，中丞钟雅劾宗谋反，亮收杀之。降封其兄太宰西阳王羕为弋阳县王。宗，宗室近属；羕，先帝保傅；亮一旦剪黜，由是愈失远近之心。宗之死也，帝不之知，久之，帝问亮曰：“常日白头公何在？”亮对以谋反伏诛。帝泣曰：“舅言人作贼，便杀之；人言舅作贼，当如何？”亮惧，变色。

纲　丁亥，二年，冬，征苏峻为大司农。峻与祖约举兵反。

目　庾亮以苏峻在历阳，终为祸乱，欲下诏征之。司徒导曰：“峻必不奉诏，不如且包容之。”卞壸曰：“峻拥强兵，逼近京邑，路不终朝，一旦有变，易为蹉跌，宜深思之！”温峤亦累书止亮。举朝以为不可，亮皆不听。征峻为大司农，峻上表辞，不许；峻遂不应命。

温峤即欲帅众下卫建康，亮报峤书曰：“吾爱西陲，过于历阳，足下无过雷池一步也。”亮复遣使谕峻，峻曰：“台下云我欲反，岂得活耶！我宁山头望廷尉，不能廷尉望山头。”峻知祖约亦怨朝廷，乃请共讨亮。约大喜，遣兄子沛、涣、婿许柳，以兵会峻。

纲　十二月，峻袭陷姑孰；诏庾亮督诸军讨之，宣城内史桓彝起兵赴难。

纲　戊子，三年，春正月，温峤以兵赴难，至浔阳。二月，尚书令成汤公卞壸督军讨峻，战败，死之。庾亮奔浔阳，峻兵犯阙。

目　温峤欲救建康，军于浔阳。峻济自横江，陶回谓庾亮曰：“峻知石头有重戍，必向小丹阳，南道步来；宜伏兵邀之，可一战擒也。”亮不从。峻果如回言，而夜迷失道，无复部分。亮始悔之。诏以卞壸都督大桁东诸军，及峻战于西陵，大败。峻攻青溪栅，壸又拒击之，壸背痈新愈，疮犹未合，力疾苦战而死；二子眕、盱随之，亦赴敌死。其母抚尸哭曰：“父为忠臣，子为孝子，夫何恨乎！”亮奔浔阳。

峻兵入台城，司徒导谓侍中褚曰：“至尊当御正殿。”即入抱帝登太极前殿；峻兵既入，叱令下。呵之曰：“苏冠军来觐至尊，军人岂得侵逼！”峻兵不敢上殿。峻以王导有德望，犹使以本官居己之右。以祖约为太尉，峻自录尚书事。

纲　三月，皇太后庾氏以忧崩。峻南屯于湖。

纲　葬明穆皇后。

纲　夏五月，温峤以陶侃入讨峻，峻迁帝于石头。郄鉴、王舒来赴难。

目　温峤将讨峻，遣督护王愆期诣荆州邀陶侃同赴难。侃犹以不豫顾命为恨，答曰：“吾疆埸外将，不敢越局。”峤更遣使邀之，侃乃遣督护龚登帅兵诣峤。峤有众七千，于是洒泣登舟。

侃复追登还。峤遗书曰：“峻、约无道，人皆切齿。今之进讨，如石投卵；若复召兵还，是为败于几成，而或者遂谓仁公缓于讨贼。此声难追，愿深察之！”愆期亦谓侃曰：“峻，豺狼也，如得遂志，公宁有容足之地乎！”侃深感悟，即戎服登舟，兼道而进。郄鉴在广陵，得诏书，即流涕誓众，入赴国难。峻闻之，自姑孰还，迁帝于石头。司徒导密令张闿以太后诏谕三吴，使起义兵。会稽内史王舒使庾冰将兵一万，西渡浙江；于是吴兴太守虞潭、吴国内史蔡谟、义兴太守顾众等皆应之。潭母孙氏谓潭曰：“汝当舍生取义，勿以吾老为累！”尽遣家僮从军，鬻环珮以给军费。鉴帅众渡江，与侃等会，舟师直指石头。峻望之有惧色。

纲　峻分兵陷宣城，内史桓彝死之。

目　桓彝闻京城不守，进屯泾县。长史裨惠劝彝与峻通使，以纾交至之祸。彝曰：“吾受国厚恩，义在致死，焉能忍耻与逆臣通问！知其不济，此则命也。”彝遣将军俞纵守兰石，韩晃攻之。将败，左右劝退军。纵曰：“吾受桓侯恩厚，当以死报。吾之不可负桓侯，犹桓侯之不负国也。”遂力战而死。晃遂进军，至是，城陷，执彝，杀之。

纲　秋七月，后赵攻寿春，约众溃，奔历阳。

纲　九月，陶侃、温峤讨峻于石头，斩之。峻弟逸代领其众。

目　西军与峻久相持不决，温峤军食尽，贷于陶侃。侃怒，欲西归。峤曰：“天子幽逼，社稷危殆，乃臣子肝脑涂地之日。峤等与公并受国恩，事若克济，则臣主同祚；如其不捷，当灰身以谢先帝耳。今之事势，义无旋踵，譬如骑虎，安可中下哉！公若违众独返，人心必沮；沮众败事，义旗将回指于公矣。”庐江太守毛宝说侃曰：“军政有进无退，可试与宝兵，断贼资粮；若不立效，然后公去，人心不恨矣。”侃然而遣之。竟陵太守李阳说侃曰：“大事不济，公虽有粟，安得而食诸？”侃乃分米五万石以饷峤军。宝烧峻句容、湖孰积聚，峻军乏食，侃遂不去，督水军向石头。庾亮、温峤帅步兵万人从白石南上，峻将八千人逆战，马踬，侃部将斩之，三军皆称万岁。余众大溃。峻司马任让等共立峻弟逸为主，闭城自守。

纲　冬十二月，后赵主勒大破赵兵于洛阳，获赵主曜以归，杀之。

纲　己丑，四年，春正月，逸杀右卫将军刘超、侍中钟雅。

目　钟雅谋奉帝出赴西军；事泄，苏逸使任让将兵入宫收超、雅。帝抱持悲泣曰：“还我侍中、右卫！”让夺而杀之。

纲　冠军将军赵胤攻拔历阳，约奔后赵。

纲　赵太子熙奔上邽，后赵取长安。

纲　二月，诸军讨逸，斩之，及西阳王羕。

目　诸军攻石头。建威长史滕含大破其兵，获苏逸、韩晃，斩之。含部将曹据抱帝奔温峤船，群臣见帝，顿首号泣请罪。杀西阳王羕。陶侃与任让有旧，为请其死。帝曰：“是杀吾侍中、右卫者，不可赦也。”乃杀之。司徒导入石头，令取故节，侃笑曰：“苏武节似不如是。”导有惭色。

纲　以褚为丹阳尹。

目　时宫阙灰烬，峤欲迁都豫章，三吴之豪请都会稽，导曰：“孙仲谋、刘玄德俱言：‘建康，王者之宅。’古之帝王，不必以丰俭移都；苟务本节用，何忧凋弊！若农事不修，则乐土为墟矣。且北寇游魂，伺我之隙，一旦示弱，窜于蛮、越，求之望实，惧非良计。今特宜镇之以静，群情自安。”由是不复徙都。而以为丹阳尹。收集散亡，京邑遂安。

纲　三月，以陶侃为太尉，郄鉴为司空，温峤为骠骑将军、开府仪同三司，庾亮为豫州刺史。

纲　夏四月，骠骑将军始安公温峤卒，以刘胤为江州刺史。

目　温峤卒，时年四十二，谥曰忠武。胤，峤军司也。陶侃、郄鉴皆言胤非方伯才，王导不从。或谓导子悦曰：“自江陵至于建康，三千余里，流民万计，国之南藩，要害之地，而胤以汰侈，卧而对之，不有外变，必有内患矣。”

纲　秋八月，后赵石虎攻拔上邽，杀赵太子熙，遂取秦、陇。

目　赵南阳王胤帅众数万自上邽趋长安。石虎救之，大破赵兵，乘胜追击。上邽溃，虎执赵太子熙及胤以下三千余人，皆杀之，徙其台省文武、关东流民、秦、雍大族于襄国；秦、陇悉平。蒲洪、姚弋仲俱降于虎。

纲　冬十二月，将军郭默杀刘胤。

目　胤矜豪纵酒，不恤政事。郭默被征为右将军，求资于胤，不得；诬胤以大逆，袭斩之，传首京师。

纲　代王纥那出奔宇文部，翳槐立。

目　翳槐，郁律之子也。

纲　庚寅，五年，春正月，太尉侃讨郭默，斩之。

目　刘胤首至建康，司徒导以郭默骁勇难制，以默为江州刺史。陶侃闻之，投袂起曰：“此必诈也。”即将兵讨之。上表言状，且与导书曰：“默杀方州即用为方州，害宰相便为宰相乎？”导答侃书曰：“默据上流之势，加以船舰成资，故包含容忍，以俟足下，岂非遵养时晦以定大事者耶！”侃笑曰：“是乃遵养时贼也！”兵至，默将缚默以降，侃斩之。

纲　二月，赵王勒称赵天王，以石虎为太尉，封中山王。

纲　赵诛祖约，夷其族。

纲　夏五月，诏太尉侃兼督江州。

目　侃遂移镇武昌。

纲　秋九月，赵王勒称皇帝。

纲　壬辰，七年，春正月，赵大飨群臣。

目　赵主勒谓徐光曰：“朕可方自古何等主？”对曰：“陛下神武谋略过于汉高。”勒笑曰：“人岂不自知！卿言太过。朕若遇高祖，当北面事之，与韩、彭比肩；若遇光武，当并驱中原，未知鹿死谁手。大丈夫行事，宜礌礌落落，如日月皎然，终不效曹孟德、司马仲达欺人孤儿、寡妇，狐媚以取天下也。”

勒虽不学，好使诸生读书而听之，时以其意论古今得失，闻者悦服。尝使人读汉书，闻郦食其劝立六国后，惊曰：“此法当失，何以遂得天下？”及闻留侯谏，乃曰：“赖有此耳。”

纲　癸巳，八年，夏五月，辽东公慕容廆卒，世子皝嗣。

纲　秋七月，赵主勒卒，太子弘立。八月，赵石虎自为丞相、魏王；九月，弑其太后刘氏。冬十月，赵河东王石生等举兵讨之，不克而死。

纲　甲午，九年，夏六月，太尉、长沙公陶侃卒。

目　侃晚年深以盈满自惧，不预朝权，屡欲告老归国，佐吏等苦留之。至是，疾笃，上表逊位。薨，谥曰桓。侃在军四十一年，明毅善断，识察纤密，人不能欺；自南陵迄于白帝，数千里中，路不拾遗。尚书梅陶尝谓人曰：“陶公机神明鉴似魏武，忠顺勤劳似孔明，陆抗诸人不能及也。”谢安每言：“陶公虽用法，而恒得法外意。”

纲　成主雄卒，太子班立。

纲　以庾亮都督江、荆等州军事。

目　亮镇武昌，辟殷浩为记室参军。浩与褚褒、杜乂皆以识度清远，善谈老、易，擅名江东，而浩尤为风流所宗。桓彝尝谓褒曰：“季野有皮里春秋。”言其外无藏否而内有褒贬也。谢安曰：“褒虽不言，而四时之气亦备矣。”

纲　冬十月，成李越弑其主班而立其弟期。

纲　十一月，赵石虎弑其主弘，自立为居摄天王。

纲　乙未，咸康元年，春正月朔，帝冠。

纲　三月，幸司徒导府。

目　司徒导羸疾，不堪朝会，帝幸其府。导辟王濛、王述为掾属。濛不修小廉，而以清约见称。与沛国刘惔友善，惔常称濛性至通，而自然有节。濛曰：“刘君知我，胜我自知。”当时称风流者，以惔、濛为首。述性沉静，每坐客辩论蜂起，而述处之恬如也。年三十，尚未知名，人谓有痴。导以门地辟之，既见，唯问江东米价，述张目不答。导曰：“王掾不痴。”导每发言，一坐莫不赞美，述正色曰：“人非尧、舜，何得每事尽善！”导改容谢之。

纲　秋九月，赵迁都邺。

纲　赵听其民事佛。

目　初，赵主勒以天竺僧佛图澄豫言成败，数有验，敬事之。及虎即位，奉之尤谨。诏中书曰：“佛，国家所奉，里闾小人无爵秩者，应得事不？”著作郎王度等议曰：“王者祭祀，典祀具存。佛，外国之神，非天子所应祠也。今且禁公卿以下毋得诣寺烧香礼拜；其赵人为沙门者，皆返初服。”虎诏曰：“朕生自边鄙，忝君诸夏，至于飨祀，应从本俗。其夷、赵百姓乐事佛者，特听之。”

纲　冬十月，代王纥那复入，翳槐奔赵。

纲　张骏遣使上疏，请北伐。

目　初，张轨及寔、茂保据河右，军旅之事无岁无之。及骏嗣位，境内渐平。骏勤修庶政，总御文武，咸得其用，民富兵强，远近称为贤君。骏遣使上疏，以为：“勒、雄既死，虎、期继逆，元老消落，后生不识，慕恋之心，日远日忘。乞敕司空鉴、征西亮等泛舟江、沔，首尾齐举。”

纲　丙申，二年，春正月，彗星见奎、娄。

纲　二月，立皇后杜氏。

纲　丁酉，三年，春正月，赵王虎称赵天王。

纲　秋七月，慕容皝自称燕王。

纲　赵纳代王翳槐于代，纥那奔燕。

纲　戊戌，四年，夏四月，成李寿弑其主期而立，改国号汉。

纲　五月，以司徒导为太傅，都督中外诸军事，郄鉴为太尉，庾亮为司空。六月，更以导为丞相，罢司徒官。

目　是时，亮虽居外镇，而遥执朝权，既据上流，拥强兵，趣势者多归之。导内不能平，尝遇西风尘起，举扇自蔽，徐曰：“元规尘污人！”

纲　冬十月，光禄勋颜含致仕。

目　颜含以老逊位。时论者以“王导帝之师傅，百僚宜为降礼”；太常冯怀以问含。含曰：“王公虽贵重，礼无偏敬。降礼之言，或是诸君事宜；鄙人老矣，不识时务。”既而告人曰：“吾闻伐国不问仁人，向冯祖思问佞于我，我岂有邪德乎！”郭璞尝欲为之筮，含曰：“年在天，位在人，修己而天不与者，命也；守道而人不知者，性也；自有性命，无劳蓍龟。”致仕二十余年，年九十三而卒。

纲　代王翳槐卒，弟什翼犍立。

目　代自猗卢卒，国多内难，部落离散。什翼犍雄勇有智略，能修祖业，百姓安之，有众数十万人。

纲　己亥，五年，秋七月，丞相始兴公王导卒，以何充为护军将军，庾冰为中书监、扬州刺史、参录尚书事。

目　导简素寡欲，辅相三世，仓无储谷，衣不重帛。

初，导与庾亮共荐丹阳尹何充于帝。及导薨，征庾亮为左相，亮固辞，遂以充及亮弟冰参录尚书事。冰经纶时务，不舍昼夜，宾礼朝贤，升擢后进，由是朝野翕然，称为贤相。

纲　八月，改丞相为司徒。

纲　太尉南昌公郄鉴卒，以蔡谟都督徐、兖军事。

目　鉴疾笃，上疏荐太常蔡谟，平简贞正，素望所归，可为徐州。鉴薨，即以谟代之。

纲　九月，赵以李巨为御史中丞。

目　赵王虎患贵戚豪恣，乃擢巨为中丞，中外肃然。虎曰：“朕闻良臣如猛虎，高步旷野而豺狼避路，信哉！”

纲　庚子，六年，春正月，司空庾亮卒，以何充为中书令，庾翼都督江、荆等军州事。

纲　有星孛于太微。

纲　三月，代始都云中。

纲　辛丑，七年，春正月，燕筑龙城。

目　燕筑城于柳城之北，龙山之西，立宗庙、宫阙，命曰龙城。

纲　二月，封慕容皝为燕王。三月，皇后杜氏崩。夏四月，葬恭皇后。

纲　壬寅，八年，春正月朔，日食。

纲　夏六月，帝崩，琅邪王岳即位。

目　帝不豫；二子丕、奕皆在襁褓。庾冰恐易世之后，亲属愈疏，为人所间，请以母弟琅邪王岳为嗣，帝许之。中书令何充曰：“父子相传，先王旧典，且今将如孺子何！”冰不听。帝乃诏冰、充及武陵王晞、会稽王昱、尚书令诸葛恢并受顾命而崩。琅邪王即位，亮阴不言，委政于冰、充。

纲　封成帝子丕为琅邪王，奕为东海王。

纲　秋七月，葬兴平陵。以何充都督徐州军事。

纲　冬十月，燕迁都龙城。

纲　十二月，立皇后褚氏。

目　时征后父豫章太守褚裒为侍中。裒以后父，不愿居中任事，乃除江州刺史，镇半洲。





康皇帝


纲　癸卯，康皇帝建元元年，秋七月，诏议经略中原。庾翼表遣梁州刺史桓宣伐赵。

目　翼为人慷慨，喜功名，不尚浮华。琅邪内史桓温，彝之子也，尚南康公主，豪爽有风概，翼与之友善，尝荐于成帝曰：“温有英雄之才，愿勿以常婿畜之；宜委以方面之任，必有弘济之勋。”时杜乂、殷浩并才名冠世，翼独弗之重也，曰：“此辈宜束之高阁，俟天下太平，然后徐议其任耳。”浩累辞征辟，屏居十年，时人拟之管、葛。谢尚、王濛尝伺其出处，以卜江左兴亡。尝相与省之，知浩有确然之志，既退，相谓曰：“深源不起，当如苍生何！”翼请浩为司马；诏除侍中、安西军司，浩不应。翼遗之书曰：“王夷甫立名非真，虽云谈道，实长华竞。明德君子，遇会处际，宁可然乎！”浩犹不起。翼以灭赵取蜀为己任，遣使约燕、凉，刻期大举，朝议多以为难。至是，诏议经略中原，翼欲悉众北伐，表桓宣督诸军，趣丹水；桓温为前锋小督，帅众入临淮。

纲　汉主寿卒，太子势立。

纲　庾翼移镇襄阳，诏以翼都督征讨军事，庾冰都督荆、江等州军事。征何充为扬州刺史、录尚书事。

纲　甲辰，二年，春正月，桓宣及赵兵战于丹水，败绩。

纲　秋九月，帝崩。太子聃即位，尊皇后曰皇太后。太后临朝称制。冬十月，葬崇平陵。

纲　荆、江都督庾冰卒，翼还镇夏口。





孝宗穆皇帝


纲　乙巳，孝宗穆皇帝永和元年，春正月，以会稽王昱为抚军大将军、录尚书六条事。

纲　二龙见于燕之龙山。

目　燕有黑白二龙见于龙山，交首游戏，解角而去。燕王皝祀以太牢，命所居新宫曰和龙。是岁，始不用晋年号，自称十二年。

纲　冬十月，江州都督庾翼卒，以桓温都督荆、梁等州军事。

目　翼病，表子方之为荆州刺史，委以后任。及卒，朝议以诸庾世在西藩，人情所安，欲从其请。何充曰：“荆楚，国之西门，户口百万，北带强胡，西邻劲蜀，得人则中原可定，失人则社稷可忧，陆抗所谓‘存则吴存，亡则吴亡’者也，岂可以白面少年当之哉！桓温英略过人，有文武器干，西夏之任，无出温者。”丹阳尹刘惔每奇温才，然知其有不臣之志，谓会稽王昱曰：“温不可使居形胜之地。”昱不听，以温代翼。

纲　冬十二月，张骏自称凉王。

纲　赵以姚弋仲为冠军大将军。

纲　丙午，二年，春正月，扬州刺史、都乡侯何充卒。

纲　二月，以光禄大夫蔡谟领司徒。

纲　三月，以顾和为尚书令，殷浩为扬州刺史。

目　褚裒荐顾和、殷浩，诏以和为尚书令，浩为扬州刺史。和有母丧，固辞不起，谓所亲曰：“古人有释衰绖从王事者，以其才足干时故也；如和者，正足以亏孝道，伤风俗耳。”浩亦固辞。会稽王昱与浩书曰：“足下去就，即时之废兴也，家国不异，宜深思之！”浩乃就职。

纲　夏五月，凉王张骏卒，世子重华立。

纲　冬十一月，桓温帅师伐汉。

目　桓温将伐汉，将佐皆以为不可。江夏相袁乔曰：“夫经略大事，固非常情所及，智者了于胸中，不必待众言皆合也。李势无道，臣民不附，且恃其险远，不修战备。宜以精兵万人轻赍疾趋，比其觉之，我已出其险要，可一战擒也。”温拜表即行，委长史范汪以留事。朝廷以蜀道险远，温众少而深入，皆以为忧，惟刘惔以为必克。或问其故，惔曰：“以博知之。温，善博者也，不必得则不为。但恐克蜀之后，专制朝廷耳。”

纲　丁未，三年，春三月，桓温败汉兵于笮桥，进至成都，汉主势降。诏以为归义侯。

目　温自将步卒，直指成都，李势悉众出战于笮桥，袁乔拔剑督士卒力战，遂大破之。温乘胜长驱至成都，纵火烧其城门。汉人惶惧，无复斗志。势舆榇面缚诣军门。温送势于建康，振旅还江陵。诏封势归义侯。

纲　戊申，四年，秋八月，加桓温征西大将军。

目　朝廷论平蜀之功，加温征西大将军，封临贺郡公。温既灭蜀，威名大振，朝廷惮之。会稽王昱以殷浩有盛名，朝野推服，乃引为心膂，与参综朝权，欲以抗温；由是与温浸相疑贰。浩以王羲之为护军将军。羲之以为内外协和，然后国家可安，劝浩不宜与温构隙，浩不从。

纲　九月，燕王皝卒，世子儁立。

纲　赵立子世为太子。

纲　己酉，五年，春正月，赵主虎称皇帝。夏四月，赵主虎卒，太子世立。其兄遵弑之，及其太后刘氏而自立。

纲　蒲洪遣使来降。

目　石闵言于赵主遵曰：“蒲洪，人杰也；今镇关中，恐秦、雍之地，非复国家之有。宜改图之。”遵从之，罢洪都督。洪怒，归枋头，遣使来降。

纲　燕以慕容恪为辅国将军。

纲　秋七月，征讨都督褚裒率师伐赵，不克而还。

目　征北大将军褚裒上表请伐赵，加裒征讨大都督。裒帅众三万，径赴彭城，北方士民降附者日以千计。朝野皆以中原指期可复，蔡谟独谓所亲曰：“赵灭诚为大庆，然恐更贻朝廷之忧。”其人曰：“何谓也？”谟曰：“夫能顺天乘时济群生于艰难者，非上圣与英雄不能为也，自余则莫若度德量力。观今日之事，殆非时贤所及，必将经营分表，疲民以逞；既而材略疏短，不能副心，财殚力竭，智勇俱困，安得不忧及朝廷乎！”鲁郡民五百余家起兵附晋，求援于裒，裒遣部将王龛将卒迎之。与赵将李农战于代陂，败没不还。裒退屯广陵，还镇京口，解征讨都督。

纲　九月，张重华自称凉王。

纲　冬十一月，赵石鉴弑其主遵而自立。

纲　秦、雍流民立蒲洪为主。

目　秦、雍流民，相帅西归，路由枋头，共推蒲洪为主，众至十余万。

纲　十二月，徐、兖都督褚裒卒，以荀羡监徐、兖军事。

纲　庚戌，六年，春闰正月，赵石闵杀鉴而自立，改国号魏。

目　石闵、李农废鉴，杀之，并杀赵主虎三十八孙，尽灭石氏。

司徒申钟等上尊号于闵，闵以让农，农固辞。闵曰：“吾属，故晋人也，请与诸君分割州郡，各称牧、守、公、侯，奉天子还都洛阳，何如？”尚书胡睦曰：“陛下圣德应天，宜登大位，晋氏衰微，远窜江表，岂能总驭英雄，混一四海乎！”闵曰：“尚书可谓识机知命矣。”乃即皇帝位，国号大魏。

纲　以殷浩督扬、豫等州。

纲　蒲洪自称三秦王，改姓苻。

纲　二月，燕王儁击赵，拔蓟城，徙都之。

纲　魏主闵复姓冉氏。

纲　故赵将麻秋杀苻洪，洪子健斩秋，遣使来请命。

纲　赵石祇称帝于襄国。

纲　夏五月，杜洪据长安，苻健击败之。

纲　魏主闵征故散骑常侍辛谧为太常，谧不食而卒。

目　故晋散骑常侍陇西辛谧，有高名，历刘、石之世，征辟皆不就；魏主闵备礼征为太常。谧遗闵书，以为：“物极则反，致至则危。君王功已成矣，宜因兹大捷，归身晋朝，必有由、夷之廉，享乔、松之寿矣。”因不食而卒。

纲　冬十一月，苻健入长安，遣使来献捷。

纲　十二月，免蔡谟为庶人。

目　谟除司徒，三年不就职；诏书屡下，终不受。于是帝临轩，遣侍中黄门征之。谟陈疾笃，自旦至申，使者十余返。公卿奏谟傲违上命，请送廷尉。谟惧，帅子弟素服诣阙稽颡待罪。诏免谟为庶人。

纲　辛亥，七年，春正月，苻健自称秦天王。

纲　夏四月，赵刘显弑其主祇而自立。

纲　秋八月，姚弋仲遣使来降。

纲　冬十二月，桓温移军武昌，寻复还镇。

目　初，桓温请经略中原，事久不报，知朝廷仗殷浩以抗己，甚忿之；然素知浩之为人，亦不之惮。以国无他衅，遂得相持弥年，虽有君臣之迹，羁縻而已。屡求北伐，不听。至是，拜表辄行，帅众四五万，顺流而下，军于武昌。朝廷大惧。

浩欲去位以避温，吏部尚书王彪之谓浩曰：“彼若抗表问罪，卿为之首。欲作匹夫，岂有全地邪！且当静以待之。令相王手书，为陈成败，彼必旋师；若不从，乃当以正义相裁。奈何无故忽忽，先自猖獗乎！”浩曰：“决大事正自难。顷日来欲使人闷，闻卿此谋，意始得了。”抚军司马高崧为昱草书曰：“寇难宜平，时会宜接。此实为国远图，经略大算。然异常之举，众之所骇，苟或望风振扰，一时崩散，则望实并丧，社稷之事去矣。吾与足下，虽职有内外，安社稷，保家国，其致一也。当先思宁国而后图其外。”温即上疏，惶恐致谢，回军还镇。

纲　壬子，八年，春正月朔，日食。

纲　秦王健称皇帝。

纲　魏克襄国，杀刘显，迁其民于邺。

纲　三月，姚弋仲卒，子襄率众来归，诏屯谯城。

纲　夏四月。燕慕容恪等击魏，大破之，执其主闵以归，杀之。

纲　秋九月，殷浩进屯泗口。

目　浩之北伐也，中军将军王羲之以书止之，不听。既而无功，复谋再举。羲之遗浩书曰：“今以区区江左，天下寒心，固已久矣。力争武功，非所当作；莫若还保长江，督将各复旧镇，引咎责归，更为善治，省其赋役，与民更始，庶可以救倒悬之急也！”又与会稽王昱笺曰：“功未可期，遗黎歼尽，以区区吴、越，经纬天下十分之九，不亡何待！而不度德量力，不弊不已，此封内所痛心叹悼者也。”浩不从，进屯泗口。

纲　罢遣太学生徒。

目　浩以军兴，罢遣太学生徒，学校由此遂废。

纲　冬十一月，燕王儁称皇帝。

纲　癸丑，九年，秋七月，殷浩遣兵袭姚襄，不克。冬十月，遂率诸军北伐，襄邀败之，浩走谯城。

目　姚襄屯历阳，浩恶其强盛，屡遣刺客刺之，客皆以情告襄。浩潜遣将军魏憬帅众五千袭之，襄斩憬，并其众。浩愈恶之。冬，浩自寿春帅众七万北伐，欲进据洛阳，修复园陵。以襄为前驱。襄度浩将至，伪遁，而阴伏甲以邀之。浩追至山桑，襄纵兵击之；浩大败，走保谯城。

纲　十一月，西平公张重华卒，子曜灵立。

纲　十二月，姚襄徙屯盱眙。

纲　凉州废其主曜灵，立张祚为凉公。

纲　甲寅，十年，春正月，张祚自称凉王。

纲　殷浩以罪免为庶人，徙信安。以王述为扬州刺史。

目　浩连年北伐，师徒屡败，粮械都尽；桓温因朝野之怨，上疏请废之。朝廷不得已，免浩为庶人，徙之信安。自此，内外大权一归于温矣。

浩少与温齐名，而心竞不相下，温尝轻之。浩既废黜，虽愁怨不形辞色，常书空作“咄咄怪事”字。久之，温谓掾郄超曰：“浩有德有言，向为令、仆，足以仪刑百揆，朝廷用违其才耳。”将以浩为尚书令，以书告之。浩欣然许焉，将答书，虑有谬误，开闭者十数，竟达空函。温大怒，由是遂绝，卒于徙所。

纲　二月，桓温帅师伐秦。

纲　姚襄叛降于燕。

纲　夏四月，桓温大败秦兵于蓝田，进军灞上。三辅皆降。

目　桓温别将攻上洛，进击青泥，破之。秦主健遣太子苌等帅众五万拒温，战于蓝田，秦兵大败。温转战而前，进至灞上。苌等退屯城南，三辅郡县皆来降。温抚谕居民，使安堵复业。民争持牛酒迎劳，男女夹路观之，耆老有垂泣者，曰：“不图今日复睹官军。”

纲　五月，桓温及秦兵战，不利；六月，师还。

目　北海王猛，少好学，倜傥有大志，不屑细务，人皆轻之。猛悠然自得，隐居华阴。闻温入关，披褐诣之，扪虱而谈当世之务，旁若无人。温异之，问曰：“吾奉天子之命，将锐兵十万为百姓除残贼，而三秦豪杰未有至者，何也？”猛曰：“公不远数千里，深入敌境，今长安咫尺而不度灞水，百姓未知公心，所以不至。”温默然无以应，徐曰：“江东无卿比也！”乃署猛军谘祭酒。

温与秦丞相雄等战于白鹿原，温兵不利，死者万余人。初，温指秦麦以为粮，既而秦人悉芟麦，温军乏食，徙关中三千余户而归。欲与猛俱还，猛辞不就。

纲　秦东海王苻雄卒。

目　秦主健弟东海王雄卒，健哭之呕血，曰：“天下欲吾平四海耶？何夺吾元才之速也！”子坚袭爵。坚性至孝，幼有志度，博学多能，交结英豪。

纲　乙卯，十一年，夏，秦立子生为太子。

纲　姚襄据许昌。

纲　六月，秦王健卒，太子生立。

纲　秋九月，凉州弑其君祚，立张玄靓为凉王。

纲　丙辰，十二年，春正月，以桓温为征讨大都督，督诸军讨姚襄。

纲　秋八月，桓温败姚襄于伊水，遂入洛阳，修谒诸陵，置戍而还。

纲　襄北走，据襄陵。

纲　丁巳，升平元年，春二月，太白入东井。

目　秦有司奏：“太白，罚星；东井，秦分。必有暴兵起京师。”秦主生曰：“太白入井，自为渴耳，何足怪乎！”

纲　夏四月，姚襄据黄落，秦遣兵击斩之。弟苌以众降秦。

纲　六月，秦苻坚弑其君生自立为天王。

目　生饮酒无昼夜，乘醉多所杀戮，群臣得保一日如度十年。东海王坚，素有时誉，与故姚襄参军薛赞、权翼善。赞、翼密说坚：“宜早为计，勿使他姓得之！”坚以问尚书吕婆楼，婆楼曰：“仆里舍有王猛者，其人谋略不世出，宜请而咨之。”坚因婆楼以招猛，一见如旧友；语及时事，坚大悦，自谓如玄德之遇孔明也。

坚与吕婆楼帅麾下三百人鼓噪而进，宿卫将士皆舍仗归坚。生犹醉寐，坚兵杀之。坚去帝号，称大秦天王。左仆射李威知王猛之贤，常劝坚以国事任之。坚谓猛曰：“李公知君，犹鲍叔牙之知管仲也。”猛以兄事之。

纲　秋八月，立皇后何氏。

纲　冬十一月，燕徙都邺。

纲　秦以王猛为尚书左丞。

目　秦王坚行至尚书，以文案不治，免左丞程卓官，以王猛代之。举异才，修废职，课农桑，恤困穷，礼百神，立学校，旌节义，继绝世；秦民大悦。

纲　戊午，二年，秋八月，以谢万监司、豫等州军事。

目　会稽王昱欲以桓温弟云为豫州刺史，仆射王彪之曰：“温居上流，已割天下之半，其弟复处西藩；兵权萃于一门，非深根固蒂之宜也。”昱乃以谢万代之。王羲之与温笺曰：“谢万才流经通，使主廊庙，固是后来之秀；今以之俯顺荒余，则违才易务矣。”又遗万书曰：“以君迈往不屑之韵，而俯同群辟，诚难为意也。然所谓通识，正当随事行藏耳。愿君每与士卒之下者同甘共苦，则尽善矣。”万不能用。

纲　秦大旱。

目　秦王坚减膳彻乐，命后妃以下悉去罗纨。开山泽之利，息兵养民。旱不为灾。

纲　秦杀其特进樊世。

目　王猛日亲幸用事，勋旧多疾之。樊世本氐豪，佐秦主健定关中，谓猛曰：“吾辈耕之，君食之邪？”猛曰：“非徒使君耕之，又将使君炊之！”世大怒曰：“要当悬汝头于长安城门；不然，吾不处世！”猛以白坚，坚曰：“必杀此老氐，然后百寮可肃。”会世入言事，与猛争论于坚前，欲起击猛；坚怒，斩之。于是群臣见猛皆屏息。

纲　冬，燕使慕容垂守辽东。

纲　庚申，四年，春正月，燕主儁卒，太子立。

纲　二月，燕以慕容恪为太宰，专录朝政。

目　朝廷初闻儁卒，皆以为中原可图。桓温曰：“慕容恪尚在，忧方大耳。”

纲　三月，燕遣慕容垂守蠡台。

纲　秋八月朔，日食既。

纲　桓温以谢安为征西司马。

目　安，少有重名，前后征辟皆不就。寓居会稽，以山水、文籍自娱。虽为布衣，时人皆以公辅期之。士大夫至相谓曰：“安石不出，当如苍生何！”安每游东山，常以妓女自随。会稽王昱闻之，曰：“安石既与人同乐，必不得不与人同忧，召之必至。”安妻，刘惔之妹也，见家门贵盛而安独静退，谓：“丈夫不如此也！”安掩鼻曰：“恐不免耳。”年四十余，桓温请为司马，安乃赴召，温深礼重之。

纲　辛酉，五年，夏五月，帝崩，琅邪王丕即位。

纲　秋七月，葬永平陵。

纲　九月立皇后王氏。

纲　尊何皇后为穆皇后。

纲　冬十月，秦举四科。

目　秦王坚命牧、伯、守、宰各举孝悌、廉直、文学、政事，察其所举得人者赏之，非其人者罪之。由是人莫敢妄举，而请托不行，士皆自励。





纲鉴易知录卷三三


东晋纪


哀皇帝


纲　壬戌，哀皇帝隆和元年，春二月，燕吕护攻洛阳，桓温遣兵救之。秋七月，燕师引还。

目　吕护攻洛阳，守将陈祐告急。桓温遣庾希、竟陵太守邓遐，帅舟师三千人助祐守之。因上疏请迁都洛阳，自永嘉之乱播流江表者，一切北徙，以实河南。朝廷畏温，不敢为异。著作郎孙绰上疏曰：“昔中宗龙飞，非惟信顺协于天人，实赖万里长江画而守之耳。丧乱已来，六十余年，河、洛丘墟，函夏萧条。士民播流江表，已经数世，存者老子长孙，亡者丘陇成行，虽北风之思，感其素心，目前之哀，实为交切。温今此举，诚为远图，而百姓震骇，岂不以反旧之乐赊，而趋死之忧促哉！臣愚以为宜遣将帅有威名、资实者，先镇洛阳，扫平凉、许，清壹河南。运漕之路既通，开垦之积已丰，豺狼远窜，中夏小康，然后可徐议迁徙耳。奈何舍百胜之长理，举天下而一掷哉！”绰，少慕高尚，尝著遂初赋以见志。温见绰表，不悦，曰：“致意兴公，何不寻君遂初赋，而知人家国事邪！”

时朝廷忧惧，将遣侍中止温，王述曰：“温欲以虚声威朝廷耳，非实事也；但从之，自无所至。”诏从其计，温果不行。温又议移洛阳钟簴，述曰：“永嘉不竞，暂都江左，方当荡平区宇，旋轸旧京。若不尔，宜改迁园陵，不应先事钟簴！”温乃止。七月，护退。

纲　癸亥，兴宁元年，夏五月，加桓温大司马、都督中外诸军、录尚书事。

目　温以王坦之为长史，又以郄超为参军，王珣为主簿，每事必与二人谋之。府中为之语曰：“髯参军，短主簿，能令公喜，能令公怒。”珣与谢玄皆为温掾，温俱重之。曰：“谢掾年四十必拥旄杖节，王掾当作黑头公，皆未易才也。”

纲　凉张天锡弑其君玄靓而自立。

纲　甲子，二年，夏五月，以王述为尚书令。

目　述每受职，不为虚让，其所辞必于所不受。及为尚书令，子坦之白述：“故事当让。”述曰：“汝谓我不堪邪？”曰：“非也，但克让自美事耳。”述曰：“既谓堪之，何为复让！人言汝胜我，定不及也。”

纲　乙丑，三年，春正月，皇后王氏崩。

纲　大司马温移镇姑孰。以弟豁监荆、扬等州军事。

纲　三月，帝崩，琅邪王奕即位。

目　帝崩，无嗣，皇太后诏以奕承大统。

纲　燕陷洛阳，将军沈劲死之。

目　燕太宰恪及吴王垂共攻洛阳，克之。执沈劲。劲神气自若，恪将宥之，将军慕舆虔曰：“劲虽奇士，观其志度，终不为人用。”遂杀之。

纲　葬安平陵。

纲　秋七月，立皇后庾氏。





帝奕


纲　丙寅，帝奕太和元年，夏五月，皇后庾氏崩。

纲　秋七月。葬孝皇后。

纲　冬十月，以会稽王昱为丞相，录尚书事，加殊礼。

目　入朝不趋，赞拜不名，剑履上殿。

纲　丁卯，二年，春二月，燕太宰慕容恪卒。

目　恪疾病，燕王亲视之，问以后事。恪曰：“吴王垂文武兼资，管、萧之亚，若任以政，国家可安；不然，秦、晋必有窥窬之计。”言终而卒。

纲　己巳，四年，夏四月，大司马温帅师伐燕，秦人救之。秋九月，温及燕人战于枋头，不利而还。袁真以寿春叛，降于燕。

目　桓温请与徐、兖刺史郄愔，江州刺史桓冲，豫州刺史袁真等伐燕。夏，帅步骑五万发姑孰。七月，温至枋头。燕主遣乐嵩请救于秦，许赂虎牢以西之地。秦主坚遣苟池、邓羌帅步骑二万以救燕。九月，燕范阳王德使慕容宙帅骑一千为前锋，与晋兵遇，宙使二百骑挑战，分余骑为三伏。挑战者兵未交而走，晋兵追之，宙帅伏击之，晋兵死者甚众。温战数不利，粮储复竭，又闻秦兵将至，奔还。燕吴王垂帅八千骑追之，及于襄邑。德先帅劲骑伏于东涧中，与垂夹击温，大破之，斩首三万级。秦苟池邀击温于谯，又破之。

温收散卒，屯于山阳。深耻丧败，乃归罪袁真，奏免为庶人。真不伏，表温罪状，朝廷不报，遂据寿春叛降燕。

纲　燕遣郝晷、梁琛如秦。

目　秦、燕既结好，燕使郝晷，梁琛相继如秦。晷与王猛有旧，猛接以平生，问晷东方之事。晷知燕将亡，阴欲自托，颇泄其实。琛至长安，秦王坚方畋于万年，欲引见琛，琛曰：“秦使至燕，燕之君臣朝服备礼，洒扫宫庭，然后敢见。今秦王欲野见之，使臣不敢闻命！”尚书郎辛劲谓琛曰：“天子称乘舆，所至曰行在所，何常居之有！又春秋亦有遇礼，何为不可乎！”琛曰：“天子以四海为家，故行曰乘舆，止曰行在。今海县裂，天光分曜，安得以是为言哉！礼‘不期而见曰遇’，盖因事权行，其礼简略，岂平居容与之所为哉！客使单行，诚势屈于主人；然苟不以礼，亦不敢从也。”坚乃为设行宫，百僚陪位，然后延之。

琛从兄奕为秦尚书郎，坚使典客，馆琛于奕舍。琛曰：“昔诸葛瑾为吴聘蜀，与诸葛亮惟公朝相见，退无私面，今使之即安私室，所不敢也。”奕数问琛东事。琛曰：“兄弟本心，各有所在。欲言其美，恐非所欲闻；欲言其恶，又非使臣之所得论也。”

坚使太子延琛相见。秦人欲使琛拜，先讽之曰：“邻国之君，犹其君也；邻国之储君，亦何以异乎！”琛曰：“天子之子，尚不敢臣其父之臣，况他国之臣乎！礼有往来，情岂忘恭，但恐降屈为烦耳。”乃不果拜。王猛劝坚留琛，坚不许。

纲　冬十一月，燕慕容垂出奔秦，秦以为冠军将军。

目　吴王垂自襄邑还邺，威名益振，太傅评忌之。垂奏将士功赏，皆抑而不行。太后可足浑氏素恶垂，与评谋诛之。太宰恪之子楷及垂舅兰建知之，以告垂，垂乃与段夫人及令、宝、农、隆、楷、建及郎中令高弼俱奔秦。

初，秦王坚闻恪卒，阴有图燕之志，惮垂不敢发。及闻垂至，大喜，郊迎，执手曰：“天生贤杰，必相与共成大功，此自然之数也。要当与卿共定天下，然后还卿本邦，世封幽州，不亦美乎！”坚复爱令及楷之才，皆厚礼之，王猛曰：“垂父子，譬如龙虎，非可驯之物，若借以风云，将不可复制，不如早除之。”坚曰：“吾方收揽英雄以清四海，奈何杀之！且其始来，吾已推诚纳之矣；匹夫犹不弃言，况万乘乎！”乃以垂为冠军将军。

纲　秦遣王猛等伐燕，十二月，取洛阳。

目　初，燕人许割虎牢以西赂秦。晋兵既退，燕人谓曰：“行人失辞。有国有家者，分灾救患，理之常也。”秦王坚大怒，遣猛及将军梁成、邓羌帅步骑三万伐之。攻洛阳，洛阳降。

纲　大司马温徙镇广陵。

目　温发徐、兖州民，筑广陵城，徙镇之。时征役既频，加之疫疠，死者十四五，百姓嗟怨。秘书监孙盛作晋春秋，直书时事。温见之，怒，谓盛子曰：“枋头诚为失利，何至乃如尊君所言！若此史遂行，自是关君门户事！”其子遽拜谢，请改之。时盛年老家居，性方严，有轨度，子孙虽班白，待之愈峻。至是诸子号泣稽颡，请为百口计。盛大怒，不许；诸子遂私改之。

纲　庚午，五年，春正月，慕容令自秦奔燕。

目　王猛之发长安也，请慕容令参其军事，以为乡导。将行，造慕容垂饮酒，从容谓曰：“今当远别，卿何以赠我？使我睹物思人。”垂脱佩刀赠之。猛至洛阳，赂垂所亲，使诈为垂使者。谓令曰：“吾父子来此，以逃死也。今王猛疾人如雠，秦主心亦难知。闻东朝比来悔寤，吾今还东，汝可速发。”令疑之，踌躇终日，又不可审覆。乃奔燕军。猛表令反状，垂惧而出走，及蓝田，为追骑所获。秦王坚劳之曰：“卿家国失和，委身投朕。贤子心不忘本，亦各其志，然燕之将亡，非令所能存，惜其徒入虎口耳。且父子兄弟，罪不相及，卿何为过惧而狼狈如是乎！”待之如旧。燕人以令叛而复还，疑为反间，徙之沙城。

纲　夏六月，秦王猛督诸军复伐燕。

纲　秋八月，秦克壶关。

目　王猛攻壶关。燕主命太傅评将中外精兵三十万以拒之，畏猛不敢进。猛克壶关，所过郡县皆望风降附，燕人大震。申胤叹曰：“邺必亡矣。然越得岁而吴伐之，卒受其祸。今福德在燕，秦虽得志，而燕之复建不过一纪耳。”

纲　九月，秦王猛入晋阳。冬十月，及燕慕容评战于潞川，败之，遂围邺。

目　猛入晋阳。评屯潞川，猛进兵与相持。遣将军徐成觇燕军，期以日中；及昏而返，猛将斩之。邓羌固请曰：“成，羌部将也，愿与效战以赎罪。”猛弗许。羌怒，还营，严鼓勒兵，将攻猛。猛赦之，羌诣猛谢。猛执其手曰：“吾试将军耳，将军于部将尚尔，况国家乎！”

燕主趣评使战。猛陈于渭源而誓之曰：“王景略受国厚恩，任兼内外，今与诸君深入贼地，当竭力致死，有进无退，共立大功，以报国家；受爵明君之朝，称觞父母之室，不亦美乎！”众皆踊跃，破釜弃粮，大呼竞进。猛望燕兵之众，谓邓羌曰：“今日非将军不能破勍敌，将军勉之！”羌曰：“若能以司隶见与者，公勿以为忧。”猛曰：“此非吾所及也。必以安定太守、万户侯相处。”羌不悦而退。俄而兵交，猛召羌，羌寝弗应。猛驰就许之，羌乃大饮帐中，与张蚝、徐成等跨马运矛，驰赴燕陈，出入数四，旁若无人，所杀伤数百。及日中，燕兵大败，俘斩五万余人，乘胜追击，所杀及降又十余万。评单骑走还邺。

秦兵长驱围邺。号令严明，军无私犯，法简政宽，燕民各安其业，更相谓曰：“不图今日复见太原王！”猛闻之叹曰：“慕容玄恭可谓古之遗爱矣！”设太牢以祭之。

纲　十一月，秦王坚入邺，执燕主。以王猛为冀州牧，都督关东六州军事。

目　秦王坚留李威辅太子，自帅精锐十万赴邺。燕主与慕容评等奔龙城。坚入邺宫，使将军郭庆追，及于高阳，执以诣坚。坚诘其不降之状，对曰：“狐死首丘，欲归死于先人坟墓耳。”坚哀而释之，令还宫，帅文武出降。

评之败也，疑梁琛知秦谋，收系狱。至是，坚召释之，谓曰：“卿不能见几而作，反为身祸，可谓智乎？”对曰：“臣闻‘几者，动之微，吉凶之先见者也’。如臣愚暗，实所不及。然为臣莫如忠，为子莫如孝，是以烈士临危不改，见死不避，以徇君亲。彼知几者，心达安危，身择去就，不顾家国，臣虽知之，尚不忍为，况非所及邪！”

坚以猛为使持节、都督关东六州诸军事、冀州牧，镇邺。

纲　十二月，秦迁故燕主及鲜卑四万户于长安。

目　猛表留梁琛为主簿。他日，与僚属宴，语及燕吏，猛曰：“人心不同，昔梁君专美本朝，郝君微说国弊。”参军冯诞曰：“敢问取臣之道何先？”猛曰：“郝君知几为先。”诞曰：“然则明公赏丁公而诛季布也。”猛大笑。

秦封为新兴侯，以评为给事中，皇甫真为奉车都尉。燕故太史黄泓叹曰：“燕必中兴，其在吴王乎！恨吾老不及见耳！”





太宗简文皇帝


纲　辛未，太宗简文皇帝咸安元年，春正月，大司马温拔寿春，获袁瑾，斩之。

纲　秦徙关东豪杰及杂夷十五万户于关中。

纲　凉州张天锡称藩于秦。

纲　冬十一月，大司马温入朝。废帝为东海王，迎会稽王昱入即位。

目　温恃其材略位望，阴蓄不臣之志，尝抚枕叹曰：“男子不能流芳百世，亦当遗臭万年！”温欲先立功河朔，以收时望，还受九锡。及枋头之败，威名顿挫。既克寿春，谓郄超曰：“足以雪枋头之耻乎？”超曰：“未也。”久之，超就温宿，中夜，谓曰：“明公不为伊、霍之事，无以立大威权，镇压四海。”温遂与定议。以帝素谨无过，而床笫易诬，乃扬言“帝早有痿疾，嬖人朱灵宝等，参侍内寝，二美人生三男，将移皇基”，人莫能审其虚实。温乃诣建康，讽褚太后，请废帝而立会稽王昱，并作令草呈之太后。温集百官于朝堂，于是宣太后令，废帝为东海王，温帅百官迎昱即帝位。侍中谢安见温遥拜。温惊曰：“安石，卿何事乃尔？”安曰：“未有君拜于前，臣揖于后。”温遂还姑孰。

秦王坚闻温废立，谓群臣曰：“温前败灞上，后败枋头，不能思愆自贬以谢百姓，方更废君以自说，六十之叟，举动如此，将何以容于四海乎！谚曰‘怒其室而作色于父’，温之谓矣。”

纲　十二月，降封东海王为海西县公。

目　大司马温奏：“废放之人，不可以临黎元。东海王宜依昌邑故事。”太后诏封海西县公。

温威震内外，帝虽处尊位，拱默而已。帝美风仪，善容止，留心典籍，凝尘满席，湛如也，虽神识恬畅，然无济世大略，谢安以为惠帝之流，但清谈差胜耳。

郄超以温故，朝中皆畏事之。谢安尝与左卫将军王坦之共诣超，日旰未得前，坦之欲去，安曰：“独不能为性命忍须臾邪？”

纲　壬申，二年，夏四月，迁海西公于吴县。

纲　六月，秦以王猛为丞相，苻融为冀州牧。

纲　秋七月，帝崩，太子昌明即位。

目　帝不豫，急召大司马温入辅，温辞不至。诏立皇子昌明为皇太子，生十年矣。遗诏：“温依周公居摄故事。”又曰：“少子可辅者辅之，如不可，君自取之。”侍中王坦之持诏入，于帝前毁之。帝乃使改诏曰：“家国事一禀大司马，如诸葛武侯、王丞相故事。”是日，帝崩。群臣曰：“当须大司马处分。”王彪之正色曰：“天子崩，太子代立，大司马何容得异！”朝议乃定。太子即位。

温望简文临终禅位，不尔便当居摄。既不副所望，与弟冲书曰：“遗诏使吾依武侯、王公故事耳。”疑王坦之、谢安所为，心衔之。

纲　八月，秦加王猛都督中外诸军事。

目　猛至长安，复加都督中外诸军事。辞章三四上，秦王坚不许。猛为相，刚明清肃，善恶著白，放黜尸素，显拔幽滞，劝课农桑，练习军旅，官必当才，刑必当罪。由是国富兵强，战无不克，秦国大治。阳平公融，尝坐擅起学舍，为有司所纠，问申绍：“谁可使者？”绍曰：“燕尚书郎高泰，清辩有胆智，可使也。”使至长安，见猛曰：“昔鲁僖公以泮宫发颂，齐宣王以稷下垂声，今阳平公开建学宫，乃烦有司举劾。明公惩劝如此，下吏何所逃罪乎！”猛曰：“是吾过也。”事遂释。猛因叹曰：“高子伯岂阳平所宜吏乎！”言于秦王坚，以为尚书郎；固请还州，许之。

纲　冬十月，葬高平陵。





烈宗孝武皇帝


纲　癸酉，烈宗孝宗皇帝宁康元年，春二月，大司马温来朝。

目　桓温来朝，诏吏部尚书谢安、侍中王坦之迎于新亭。时都下恟恟，云欲诛王、谢，因移晋祚。坦之甚惧，安神色不变，曰：“晋祚存亡，决于此行。”温既至，百官拜于道侧。温大陈兵卫，延见朝士；坦之流汗沾衣，倒执手版。安从容就席，谓温曰：“安闻诸侯有道，守在四邻，明公何须壁后置人邪！”温笑曰：“正自不能不尔。”遂命撤之，与安笑语移日。郄超卧帐中听其言，风动帐开，安笑曰：“郄生可谓入幕之宾矣。”时天子幼弱，外有强臣，安与坦之尽忠辅卫，卒安晋室。三月，温有疾，还姑孰。

纲　秋七月，大司马温卒，以桓冲都督扬、豫、江州军事。

目　初，温疾笃，讽朝廷求九锡，屡使人趣之。谢安、王坦之故缓其事。温以世子熙才弱，使冲领其众。温卒，熙及弟济谋杀冲，冲徙之长沙。称温遗命，以少子玄为嗣，时方五岁，袭封南郡公。冲既代温居任，尽忠王室，或劝诛除时望，冲不从。

纲　皇太后临朝摄政。以王彪之为尚书令、谢安为仆射。

纲　冬，秦寇梁、益，陷之。

目　秦王坚使王统、朱肜出汉川，毛当、徐成出剑门，以寇梁、益；梁州刺史杨亮拒之。战败，肜遂拔汉中。徐成亦克剑门。杨安进攻梓潼，太守周虓固守涪城，遣步骑送母、妻趣江陵，肜邀而获之，虓遂降。十一月，秦取二州。坚欲以周虓为尚书郎，虓曰：“蒙晋厚恩，但老母见获，失节于此。母子获全，秦之惠也。虽公侯之贵，不以为荣。”遂不仕。

纲　以王坦之为中书令，领丹阳尹。

纲　彗星见。

目　彗星出于尾、箕，长十余丈，经太微，扫东井；自四月见，及冬不灭。秦太史令张孟言：“尾、箕，燕分；东井，秦分也。今彗起尾、箕而扫东井，十年之后，燕当灭秦；二十年之后，代当灭燕。慕容氏布列朝廷，臣窃忧之，宜翦其魁杰以消天变。”坚不听。

纲　甲戌，二年，春二月，以王坦之都督徐、兖等州军事。诏谢安总中书。

目　安好声律，期功之惨，不废丝竹，士大夫效之，遂以成俗。坦之屡书苦谏曰：“天下之宝，当为天下惜之。”安不能从。又尝与王羲之登冶城，悠然遐想，有高世之志。羲之谓曰：“夏禹勤土，手足胼胝；文王旰食，日不暇给。今四郊多垒，宜思自效，而虚谈废务，浮文妨要，恐非当世所宜。”安曰：“秦任商鞅，二世而亡，岂清言致患邪！”

纲　乙亥，三年，夏五月，徐、兖都督蓝田侯王坦之卒。

纲　以桓冲为徐州刺史，谢安领扬州刺史。

目　冲以安素有重望，以扬州让之，自求外出。桓氏族党莫不苦谏，冲处之澹然。

纲　秋七月，秦丞相清河侯王猛卒。

目　猛寝疾，上疏曰：“臣闻报德莫如尽言。夫善作者不必善成，善始者不必善终，古先哲王，知功业之不易，战战兢兢，如临深谷。伏惟陛下，追踪前圣，天下幸甚。”坚览之悲恸。七月，坚亲至猛第视疾，访以后事。猛曰：“晋虽僻处江南，然正朔相承，上下安和，臣没之后，愿勿以晋为图。鲜卑、西羌，我之仇敌，终为人患，宜渐除之。”言终而卒。坚谓太子宏曰：“天不欲使吾平一六合邪，何夺吾景略之速也？”

纲　八月，立皇后王氏。

纲　九月，以徐邈为中书舍人。

纲　丙子，太元元年，春正月朔，帝冠；太后归政。以谢安为中书监，录尚书事。

纲　秋七月，秦遣兵击凉州。八月，败其兵，凉将掌据死之，张天锡降。

纲　冬十一月，秦遣兵击代，败之。十二月，代寔君弑其君什翼犍；秦讨杀之，遂分代为二部。

目　匈奴刘卫辰为代所逼，求救于秦。秦王坚遣行唐公洛、邓羌、朱肜等将兵击之，以卫辰为乡导。代王什翼犍使南部大人刘库仁将兵拒战，大败。什翼犍奔阴山之北，闻秦兵稍退，复还云中。

初，什翼犍世子寔早卒，寔子珪尚幼，慕容妃诸子皆长，继嗣未定。庶长子寔君遂杀诸弟，并弑什翼犍，秦兵趋云中，部众逃溃，国中大乱。珪母贺氏，以珪走依贺纳。

秦王坚召代长史燕凤，问代乱故，凤具以对。坚曰：“天下之恶一也。”乃执寔君，至长安，车裂之。坚欲迁珪于长安，凤固请曰：“代王遗孙冲幼，莫相统摄。库仁勇而有智，卫辰狡猾多变，皆不可独任。宜分诸部为二，令此两人统之；两人素有深雠，而势莫敢先发。俟其孙稍长，立之，是陛下有存亡继绝之德于代，使其子孙永为不侵不叛之臣，此安边之良策也。”坚从之。分代为二部，自河以东属库仁，自河以西属卫辰，使统其众。贺氏以珪依库仁。库仁招抚离散，恩信甚著，奉事拓跋珪恩勤周备，不以废兴易意，常谓诸子曰：“此儿有高天下之志，必能恢隆祖业，汝曹当谨遇之。”

纲　丁丑，二年，冬十月，以桓冲都督江、荆等州军事，谢玄监江北军事。

目　时朝廷方以秦寇为忧，诏求文武良将可镇御北方者，谢安以兄子玄应诏。郄超闻之，叹曰：“安之明，乃能违众举亲，玄之才，足以不负所举。”众咸以为不然。超曰：“吾尝与玄共在桓公府，见其使才，虽履屐间，未尝不得其任，是以知之。”玄镇广陵，募骁勇之士，得彭城刘牢之等数人。以牢之为参军，常领精锐为前锋，战无不捷。时号“北府兵”，敌人畏之。

纲　散骑常侍王彪之卒。

目　初，谢安欲增修宫室，彪之曰：“今寇敌方强，岂可大兴功役，劳扰百姓邪！”安曰：“宫室弊陋，后世谓人无能。”彪之曰：“凡任天下之重者，当保国宁家，缉熙政事，乃以修室屋为能邪！”安不能夺，故终彪之之世，无所营造。

纲　临海太守郄超卒。

目　初，超党于桓氏，以父愔忠于王室，不令知之。及病甚，出一箱书授门生曰：“公年尊，我死之后，若以哀惋害寝食者，可呈此；不尔即焚之。”超卒，愔果成疾，门生呈箱，皆与桓温往反密计。愔大怒曰：“小子死已晚矣！”遂不复哭。

纲　戊寅，三年，秋九月，秦王坚宴群臣。

目　秦王坚与群臣饮酒，以极醉为限。赵整作酒歌曰：“地列酒泉，天垂酒池，杜康妙识，仪狄先知。纣丧殷邦，桀倾夏国，由此言之，前危后则。”坚大悦，命整书之以为酒戒，自是宴群臣，礼饮而已。

纲　己卯，四年，春二月，秦陷襄阳，执刺史朱序以归。

纲　夏四月，秦陷魏兴，太守吉挹死之。

目　秦韦钟拔魏兴，吉挹引刀欲自杀，左右夺其刀；会秦人至，执之，挹不言不食而死。秦王坚叹曰：“周孟威不屈于前，丁彦远洁己于后，吉祖冲闭口而死，何晋氏之多忠臣也！”

纲　庚辰，五年，秋九月，皇后王氏崩。冬十一月，葬定皇后。

纲　辛巳，六年，春正月，立佛精舍于内殿。

纲　壬午，七年，冬十月，秦会群臣于太极殿。

目　秦王坚会群臣于太极殿，议曰：“今四方略定，唯东南一隅，未沾王化。计吾士卒，可得九十七万，欲自将讨之，何如？”左仆射权翼曰：“今晋虽微弱，未有大恶；谢安、桓冲，皆江表伟人，君臣辑睦，未可图也！”太子左卫率石越曰：“今福德在吴，伐之必有天殃。且彼处长江之险，民为之用，殆未可也！”坚曰：“天道幽远，未易可知。以吾之众，投鞭于江，足断其流，又何险之足恃乎！”于是群臣各言利害，久之，不决。坚曰：“此所谓筑室道旁，无时可成，吾当内断于心耳。”群臣皆出，独留阳平公融，问之。对曰：“今伐晋有三难：天道不顺；晋国无衅；我数战兵疲，民有畏敌之心。群臣言晋不可伐者，皆忠臣也。”坚作色曰：“汝亦如此，吾复何望！”融泣曰：“晋未可灭，昭然甚明。且臣之所忧，不止于此。陛下宠育鲜卑、羌、羯，布满畿甸，太子独与弱卒留守京师，臣惧变生肘腋，不可悔也。王景略一时英杰，陛下尝比之诸葛武侯，独不记其临没之言乎！”坚不听。曰：“以吾击晋，犹疾风之扫秋叶，而内外皆言不可，何也？”冠军慕容垂独言于坚曰：“陛下神武，威加海外，而蕞尔江南，独违王命，岂可复留之以遗子孙哉！诗云：‘谋夫孔多，是用不集。’陛下断自圣心足矣。”坚大悦曰：“与吾共定天下者，独卿而已。”坚锐意欲取江东，寝不能旦。

纲　秦大熟。

纲　癸未，八年，秋八月，秦王坚大举入寇。诏征讨都督谢石、冠军将军谢玄等帅师拒之。

目　秦王坚下诏大举，遣阳平公融督张蚝、慕容垂等步骑二十五万为前锋；以姚苌为龙骧将军，督益、梁州诸军。

慕容绍言于垂曰：“主上骄矜已甚，叔父建中兴之业，在此行也！”坚遂发长安，戎卒六十余万，骑二十七万。九月，融等兵三十万，先至颍口。

诏以谢石为征讨大都督，谢玄为前锋都督，与将军谢琰、桓伊、胡彬等督众八万拒之。

时都下震恐。玄入问计于谢安，安夷然，答曰：“已别有旨。”既而寂然。遂命驾出游山墅，亲朋毕集，与玄围棋别墅。安棋常劣于玄，是日，玄惧，便为敌手而又不胜。安遂游陟，至夜乃还。

桓冲深以根本为忧，遣精骑三千入援；安固却之，曰：“朝廷处分已定，兵甲无阙，宜留以防西藩。”冲叹曰：“安石有庙堂之量，不闲将略。今大敌垂至，方游谈不暇，遣诸不经事少年拒之，众又寡弱，天下事已可知，吾其左衽矣！”

纲　以琅邪王道子录尚书六条事。

纲　冬十一月，谢石、谢玄等大破秦兵于肥水，杀其大将苻融，秦王坚走还长安。

目　秦阳平公融等攻寿阳，克之。梁成等屯于洛涧，栅淮以遏东兵，谢石、谢玄等惮不敢进。坚引轻骑八千，兼道就融。遣朱序来说石等：“不如速降。”序私谓石等曰：“若秦众尽至，诚难与为敌。今乘诸军未集，宜速击之；若败其前锋，则彼已夺气，可遂破也。”

十一月，玄遣刘牢之帅精兵五千趣洛涧，成阻涧为陈以待之。牢之直前渡水，击成，大破，斩之；分兵断其归津，秦步骑崩溃，赴淮死者万五千人。于是石等水陆继进。坚与融登寿阳城望之，见晋兵部陈严整，又望见八公山上草木，皆以为晋兵，顾谓融曰：“此亦勍敌，何谓弱也！”怃然始有惧色。

秦兵逼肥水而陈。玄使谓融曰：“君悬军深入，而置陈逼水，此乃持久之计，非欲速战者也。若移陈小却，使我兵得渡，以决胜负，不亦善乎！”秦诸将皆曰：“我众彼寡，不如遏之，使不得上，可以万全。”坚曰：“但使半渡，我以铁骑蹙而杀之，蔑不胜矣！”融亦以为然，遂麾兵使却。秦兵遂退，不可复止；玄等引兵渡水击之。融驰骑略陈，欲以帅退者，马倒，为晋兵所杀，秦兵遂溃。玄等乘胜追击，至于青冈；秦兵大败，自相蹈藉而死者，蔽野塞川。其走者闻风声鹤唳，皆以为晋兵且至，昼夜不敢息，草行露宿，重以饥冻，死者什七、八。初，秦兵小却，朱序在陈后呼曰：“秦兵败矣！”众遂大奔。序因与张天锡皆来奔。复取寿阳。

坚中流矢，单骑走至淮北。是时，惟慕容垂所将三万人独全，坚以千余骑赴之。世子宝言于垂曰：“此时不可失，愿不以意气微恩忘社稷之重！”垂曰：“彼以赤心投我，若之何害之！天苟弃之，何患不亡。不若保护其危以报德，徐俟其衅而图之，既不负宿心，且可以义取天下。”慕容德曰：“此为报仇，非负宿心也。”垂曰：“吾昔为太傅所不容，置身无所，秦王以国士遇我，后复为王猛所卖，秦王独能明之，此恩何可忘也！若氐运必穷，吾当怀集关东，以复先业耳。”悉以兵授坚。

谢安得驿书，知秦兵已败，方与客围棋，摄书置床上，了无喜色，围棋如故。客问之，徐答曰：“小儿辈遂已破贼。”既罢，还内，过户限，不觉屐齿之折。

坚收集离散，比至洛阳，众十余万，慕容农谓垂曰：“尊不迫人于险，其义声足以感动天地。夫取果于未熟与自落，不过晚旬日之间，然其难易美恶，相去远矣！”垂善其言。行至渑池，言于坚曰：“北鄙闻王师不利，轻相煽动，臣请奉诏书以镇慰之。”坚许之。权翼谏曰：“垂勇略过人，世豪东夏。譬如养鹰，饥则附人，每闻风飙之起，常有凌霄之志，正宜谨其绦笼，岂可解纵，任所欲哉！”坚曰：“卿言是也。然朕已许之，匹夫犹不食言，况万乘乎！若天命有废兴，固非智力所能移也。”翼曰：“陛下重小信而轻社稷，臣见其往而不返，关东之乱，自此始矣。”坚不听。

坚至长安，哭阳平公融而后入。

纲　以谢石为尚书令。进谢玄号前将军；固让不受。

纲　丁零翟斌起兵攻洛阳，秦使慕容垂讨之。垂叛秦，与斌合。

目　慕容垂至安阳，长乐公丕馆垂于邺西。垂潜与燕故臣谋复燕祚，会丁零翟斌叛秦，谋攻洛阳，秦王坚驿书使垂讨之。石越言于丕曰：“垂有恢复旧业之心，今复资之以兵，此为虎傅翼也。”丕曰：“垂在此，常恐为肘腋之变，今远之于外，不犹愈乎！”乃以羸兵弊铠给之，又遣苻飞龙帅氐骑一千为之副。密戒飞龙曰：“垂为三军之帅，卿为谋垂之将，行矣，勉之！”垂留慕容农及楷、绍于邺，行至安阳，闻丕与飞龙谋，乃夜袭飞龙氏兵，尽杀之，以书遗秦王坚，言其故，而慕容凤等亦各帅部曲归翟斌。垂遣人告农等，使起兵。农等遂将数十骑，微服出邺，奔列人。

纲　甲申，九年，春正月，慕容垂自称燕王。大破秦兵，斩其将石越。

目　慕容凤劝翟斌奉垂为盟主，斌从之。垂至洛阳，斌劝垂称尊号。垂曰：“新兴侯，吾主也，当迎归反正耳。”垂以洛阳四面受敌，欲取邺而据之，乃引兵东至荥阳。群下固请上尊号，垂乃称燕王。封德为范阳王，楷为太原王，翟斌为河南王，帅众二十余万，长驱向邺。而农亦驱列人居民为卒，使赵秋说东夷、乌桓，各帅部众数千赴之，攻破馆陶，于是步骑云集，众至数万。

长乐公丕使石越讨之。农大败秦兵，斩越。秦人骚动，盗贼群起。垂至邺，改元。农引兵会垂。遂立世子宝为太子。

纲　二月，荆、江都督、丰城公桓冲卒。

目　冲闻谢玄等有功，自以失言，惭恨成疾而卒。

纲　燕王垂围邺。

纲　三月，以谢安为太保。

纲　燕慕容泓起兵华阴，慕容冲起兵平阳。秦遣苻睿击泓，败死。夏四月，叡司马姚苌起兵北地，自称秦王。

目　泓为秦北地长史，闻燕王垂攻邺，攻奔关东，收集鲜卑，还屯华阴，其众遂盛，自称雍州牧。

秦王坚谓权翼曰：“不用卿言，使鲜卑至此。关东之地，吾不复争，将若泓何？”乃使广平公熙镇蒲坂。征巨鹿公睿都督中外诸军事，配兵五万；以窦冲为长史，姚苌为司马，以讨泓。

平阳太守慕容冲亦起兵于平阳，进攻蒲坂；坚使窦冲讨之。泓闻秦兵且至，惧，帅众将奔关东。睿粗猛轻敌，欲驰兵邀之。姚苌谏曰：“鲜卑皆有思归之志，故起而为乱，宜驱令出关，不可遏也。夫执鼷鼠之尾，犹能反噬于人。但可鸣鼓随之，彼将奔败不暇矣。”睿弗从，与战，果败，见杀。苌遣其长史诣坚谢罪；坚怒，杀之。苌惧，奔渭北马牧，于是天水尹纬、尹详、南安庞演等，纠煽羌豪五万余家，推苌为盟主。苌自称秦王。进屯北地，羌、胡降者十余万。

纲　秦遣兵击慕容冲，破之；冲奔华阴。泓遂进逼长安。六月，崇德太后褚氏崩。

纲　燕诸将杀慕容泓，立冲为皇太弟。

纲　燕将军慕容麟拔常山、中山。慕容冲大破秦兵，遂据阿房城。

纲　秋七月，葬康献皇后。

纲　八月，燕王垂解邺围，趋新城。

纲　慕容冲进逼长安。

纲　冬十月，燕慕舆文杀刘库仁。

纲　十二月，秦杀其新兴侯慕容。

纲　燕王垂复围邺。谢玄遣刘牢之救之，且馈之粟。





纲鉴易知录卷三四


东晋纪


孝武皇帝


纲　乙酉，十年，春正月，燕慕容冲称帝于阿房。

纲　夏四月，刘牢之进兵至邺；燕王垂逆战，败，走中山。牢之追击，大败而还。

纲　五月，西燕攻长安，秦王坚出奔五将山。

目　西燕主冲攻长安，秦王坚身自督战，飞矢满体。冲纵兵暴掠，士民流散，道路断绝。坚大惧，以谶书云“帝出五将久长得”，乃留太子宏守长安，帅骑数百奔五将山。

纲　六月，秦太子宏奔下辨，西燕主冲入长安。

纲　秋七月，后秦围五将山，执秦王坚以归。

纲　八月，太保建昌公谢安卒。

纲　以琅邪王道子领扬州刺史，录尚书、都督中外诸军事。

纲　后秦王苌弒秦王坚。

纲　秦苻丕称帝于晋阳。

目　秦长乐公丕将赴长安，时幽州刺史王永自蓟走壶关，遣使招之，丕乃帅邺中男女六万余口西如潞川，将军张蚝、并州刺史王腾迎入晋阳。永以骑来会，丕始知坚死，乃发丧，即位。

纲　刘显弑其君头眷而自立。

目　显，库仁之子也，既杀头眷，又将杀拓跋珪，珪遂奔贺兰部，依其舅贺讷。

纲　九月，乞伏国仁自称单于。

纲　冬十二月，燕慕容麟攻秦博陵，守将王兖死之。

目　麟攻秦博陵，城中粮竭矢尽，功曹张猗逾城出，聚众以应麟。兖临城数之曰：“卿是秦民，吾是卿君，卿起兵应贼，而号‘义兵’，何名实之相违也？古人求忠臣必于孝子之门，卿母在城，弃而不顾，吾何有焉！今人取卿一时之功则可矣，宁能忘卿不忠不孝之罪乎？不意中州礼义之邦，乃有如卿者也！”麟拔博陵，执兖，杀之。

纲　燕定都中山。

纲　丙戌，十一年，春正月，拓跋珪复立为代王。

纲　燕王垂称皇帝。

纲　二月，西燕弒其主冲，立段随为燕王。

纲　代徙都盛乐。

纲　三月，西燕人杀段随而东，至闻喜，立慕容忠，复称帝。

纲　夏四月，代改称魏。

纲　后秦王苌取长安，称皇帝。

目　鲜卑既东，长安空虚。苌取之，始称皇帝。

纲　六月，西燕弒其主忠，立慕容永为河东王。

纲　秋八月，秦以苻登为南安王。

纲　冬十月，西燕击秦，败之。秦王丕奔东垣，将军冯该击杀之。

纲　西燕慕容永称帝于长子。

纲　海西公奕薨于吴。

纲　十一月，秦苻登称帝于南安。

纲　十二月，吕光自称酒泉公。

目　初，光得秦主坚凶闻，举军缟素。至是，自称凉州牧、酒泉公。

纲　丁亥，十二年，春正月，以朱序为青、兖刺史，镇淮阴；谢玄为会稽内史。

纲　夏五月，征处士戴逵，不至。

目　诏征会稽处士戴逵，逵累辞不就；郡县敦逼不已，逵逃匿于吴。内史谢玄上疏曰：“逵自求其志，今王命未回，将罹风霜之患。陛下既已爱而器之，宜使其身名并存，请绝召命。”帝许之。

纲　秋八月，立子德宗为皇太子。

纲　戊子，十三年，春正月，康乐公谢玄卒。

纲　夏六月，西秦王乞伏国仁卒，弟干归立。

纲　己丑，十四年，春二月，吕光自称三河王。

纲　秋八月，秦主登击安定，后秦主苌袭破其辎重，秦后毛氏死之。

目　初，后秦主苌以秦战屡胜，谓得秦王坚之助，亦于军中立坚像而祷之。秦主登升楼遥谓之曰：“为臣弒君，而立像求福，庸有益乎！”久之，苌以军未有利，斩像首以送秦。至是，登留辎重于大界，自将轻骑攻安定。苌留兵守安定，夜，帅骑三万袭大界，克之，掠男女五万口。登后毛氏，美而勇，善骑射，兵入其营犹弯弓跨马，帅壮士力战，杀七百余人，众寡不敌，为后秦所执。苌将纳之，毛氏骂且哭曰：“姚苌，汝已杀天子，又欲辱皇后，皇天后土，宁汝容乎！”苌杀之。

纲　冬十一月，以范甯为豫章太守。

目　时，帝溺于酒色，委政于琅邪王道子；道子亦嗜酒，日夕与帝以酣歌为事。又崇尚浮屠，穷奢极费，所亲昵者皆姏姆、僧尼。近习弄权，交通请托，贿赂公行，官爵滥杂，刑狱谬乱。尚书令陆纳望宫阙叹曰：“好家居，纤儿欲撞坏之邪！”

道子势倾中外，帝渐不平。侍中王国宝以谗佞有宠于道子，讽八座启道子宜加殊礼。护军车胤曰：“此乃成王所以尊周公者；今主上当阳，岂得为此！”乃称疾不署。疏奏，帝大怒，而嘉胤有守。

中书侍郎范宁、徐邈数进忠言，指斥奸党。国宝，宁之甥也，宁尤疾其阿谀，劝帝黜之。国宝遂与道子谮宁，出为豫章太守。宁好儒学，性质直。常谓：“王弼、何晏之罪，深于桀、纣。”或以为贬之太过，宁曰：“王、何蔑弃典文，幽沉仁义，游辞浮说，波荡后生；以至礼坏乐崩，中原倾覆，遗风余俗，至今为患。桀、纣纵暴一时，适足以丧身覆国，为后世戒！故吾以为一世之祸轻，历代之患重；自丧之恶小，迷众之罪大也。”

纲　以王恭都督青、兖等州军事。

纲　辛卯，十六年，冬十二月，秦主登攻安定，后秦主苌击败之。

目　苌置酒高会，诸将皆曰：“若值魏武王，不令此贼至今，陛下将牢太过耳。”苌笑曰：“吾不如亡兄有四：身长八尺五寸，臂垂过膝，人望而畏之，一也；将十万之众，望麾而进，前无横阵，二也；温古知今，讲论道艺，收罗英俊，三也；董帅大众，人尽死力，四也。所以得建立功业，驱策诸贤者，正望算略中有片长耳。”

纲　壬辰，十七年，冬十一月，以殷仲堪都督荆、益、宁州军事。

目　仲堪虽有时誉，资望犹浅，到官好行小惠，纲目不举。南郡公玄负其才地，以雄豪自处，朝廷疑而不用；年二十三，始拜洗马。尝诣琅邪王道子，值其酣醉，张目谓众客曰：“桓温晚涂欲作贼，云何？”玄伏地流汗，不能起；由是不自安，而切齿于道子。后出补义兴太守，郁郁不得志，叹曰：“父为九州伯，儿为五湖长！”遂弃官归国。桓氏累世临荆州，玄复豪横，士民畏之。征虏参军胡藩过江陵，见仲堪曰：“玄志趣不常，节下崇待太过，非计也。”藩内弟罗企生为仲堪功曹，藩谓曰：“殷侯倒戈授人，必及于祸，君不早去，悔无及矣！”

纲　立子德文为琅邪王，徙道子为会稽王。

纲　李辽表请修孔子庙，不报。

目　清河人李辽上表请敕兖州修孔子庙，给户洒扫，仍立庠序，以教学者，曰：“事有如赊而实急者，此之谓也！”疏奏，不省。

纲　癸巳，十八年，冬十二月，后秦主苌卒，太子兴帅兵击秦。

纲　甲午，十九年，春正月，三河王光以秃发乌孤为河西都统。

纲　夏五月，后秦主兴立。

纲　秋七月，后秦主兴击秦主登，杀之。秦太子崇立，奔湟中。

纲　八月，燕主垂围长子，拔之，杀西燕主永。

纲　乙未，二十年，夏五月，燕遣其太子宝击魏，秋七月，降其别部，进军临河。

纲　长星见。

目　有长星见自须女，至于哭星。帝心恶之，于华林园举酒祝之曰：“长星，劝汝一杯酒，自古何有万岁天子邪！”

纲　九月，魏王珪将兵拒燕。冬十月，燕军夜遁，十一月，追至参合陂，大败之。

纲　丙申，二十一年，春闰三月，燕主垂袭魏平城，克之。夏四月，还，卒于上谷。太子宝立。

纲　夏六月，三河王光自称凉天王。

纲　秋九月，贵人张氏弒帝于清暑殿。太子德宗即位。会稽王道子进位太傅。冬十月，葬隆平陵。

目　帝嗜酒，流连内殿，外人罕得进见。张贵人宠冠后宫，时年近三十，帝戏之曰：“汝以年亦当废矣，吾意更属少者。”已而醉寝清暑殿，贵人使婢以被蒙帝面而弒之，重赂左右，曰“因魇暴崩”。太子即位。会稽王道子进位太傅。

太子幼而不慧，口不能言，至于寒暑饥饱亦不能辨，饮食寝兴皆非己出。母弟琅邪王德文常侍左右，为之节适。侍中王国宝媚事道子，与王绪共为邪谄，道子倚为心腹，遂参管朝权，威震内外。

王恭入赴山陵，每正色直言，道子惮之。或劝恭诛国宝，王珣曰：“彼罪逆未彰，今先事而发，必失朝野之望。若其不改，恶布天下，然后顺众心以除之，亦无不济也。”恭乃止。既而谓珣曰：“比来视君一似胡广。”珣曰：“王陵廷争，陈平慎默，但问岁晏何如耳！”

纲　魏别将拓跋仪攻邺，燕慕容德击破之。





安皇帝


丁酉，安皇帝隆安元年，春正月，以王珣为尚书令，王国宝为左仆射。

纲　秃发乌孤自称西平王，攻凉，取金城。

纲　三月，尊皇太后李氏为太皇太后，立皇后王氏。

纲　夏四月，王恭举兵反，诏诛仆射王国宝、将军王绪，恭罢兵还镇。

目　王国宝、王绪依附会稽王道子，恶王恭、殷仲堪，劝道子裁损其兵权；恭遣使与仲堪谋讨国宝等。桓玄亦以仕不得志，欲假仲堪兵势以作乱，乃说仲堪曰：“孝伯疾恶深至，宜潜与之约，兴晋阳之甲以除君侧之恶，此桓、文之勋也。”仲堪然之，乃外结雍州刺史郄恢，内与从兄南蛮校尉觊、南郡相江绩谋之。觊曰：“人臣当各守职分，朝廷是非，岂藩屏所制也！晋阳之事，不敢预闻。”绩亦极言其不可，郄恢亦不肯从。仲堪疑未决，会恭使至，仲堪乃许之，恭大喜。上表罪状国宝，举兵讨之。表至，内外戒严，国宝惧，上疏解职待罪。道子暗懦，欲求姑息，乃赐国宝死，斩绪于市，遣使谢恭，恭乃罢兵还京口。仲堪初犹豫不敢下，闻国宝死，始抗表举兵。道子以书止之，仲堪乃还。

纲　凉沮渠蒙逊叛，拔临松，据金山。

纲　燕慕容详称帝于中山。

纲　凉段业叛，自称建康公，沮渠蒙逊以众归之。

纲　秋七月，燕慕容麟袭杀详而自立。魏袭中山，入其郛而还。

纲　九月，秦太后虵氏卒。

目　秦太后卒。秦主兴哀毁过礼，不亲庶政。群臣请依汉、魏故事，既葬即吉。尚书郎李嵩上疏曰：“孝治天下，先王之高事也。宜尊圣性以光道训，既葬之后，素服临朝。”尹缉驳曰：“嵩矫常越礼，请付有司论罪。”兴曰：“嵩忠臣孝子，有何罪乎！其如嵩议。”

纲　冬十月，魏王珪及燕慕容麟战，大破走之。遂克中山。

目　中山饥甚，魏王珪进攻之。太史令晁崇曰：“不吉，纣以甲子亡，谓之疾日。”珪曰：“纣以甲子亡，武王不以甲子兴乎？”遂进与慕容麟战于义台，大破之，麟奔邺。魏克中山。麟至邺，复称赵王，说范阳王德曰：“魏将乘胜攻邺，邺城大难固，且人心恇惧，不可守也。不如南起滑台，阻河以待魏，伺衅而动，河北庶可复也。”时鲁王和镇滑台，亦遣使迎德，许之。

纲　戊戌，二年，春正月，燕慕容德徙居滑台。称燕王。麟谋反，伏诛。魏拓跋仪入邺。

目　燕范阳王德自邺帅户四万南徙滑台。魏卫王仪入邺，追德至河，弗及。慕容麟上尊号于德，德用兄垂故事，称燕王，是为南燕。麟复谋反，德杀之。

纲　二月，魏封尔朱羽健于秀容川。

纲　三月，燕段速骨攻陷龙城，燕主宝出奔，尚书兰汗诱而杀之。

纲　秋七月，燕长乐王盛讨杀兰汗，摄行统制。

纲　魏迁都平城。

纲　王恭、殷仲堪及南郡公桓玄举兵反，玄陷江州。

目　豫州刺史庾楷，以会稽王道子割其四郡属王愉，遣其子鸿说王恭曰：“尚之兄弟复秉机权，欲削方镇，宜早图之。”恭以为然，以告殷仲堪及玄，皆许之，推恭为盟主，刻期同趣京师。司马刘牢之谏，恭不从。上表请讨王愉、司马尚之兄弟。朝廷忧惧，内外戒严。道子不知所为，悉以事委世子元显，日饮醇酒而已。仲堪闻恭举兵，勒兵趣发，悉以军事委南郡相杨佺期兄弟。佺期帅舟师五千为前锋，桓玄次之，仲堪帅精兵二万继下。八月，佺期及玄奄至湓口，王愉无备，惶遽奔临川，玄追获之。

纲　九月，加会稽王道子黄钺，讨王恭。恭司马刘牢之执恭以降，斩之。以牢之都督青、兖七州军事，桓玄为江州刺史，杨佺期为雍州刺史。敕殷仲堪使回军。

目　九月，加会稽王道子黄钺，以世子元显为征讨都督；遣王珣将兵讨王恭。恭素以才地陵物，既杀王国宝，自谓威无不行；仗刘牢之为爪牙，而以部曲将遇之；牢之负才，怀恨。元显知之，遣人说牢之使叛恭，事成授以恭位号。恭使牢之帅帐下督颜延为前锋。牢之至竹里，斩延以降；遣其子敬宣还袭恭。恭兵溃，亡走，为人所获，送京师斩之。诏以牢之代恭为都督刺史，镇京口。俄而杨佺期、桓玄至石头，殷仲堪至芜湖，上表理王恭，求诛牢之。牢之帅北府之众驰赴京师，军于新亭，佺期、玄见之皆失色，回军蔡洲。朝廷忧逼，桓修言于道子曰：“今若以重利啖玄及佺期，二人必内喜；玄能制仲堪，佺期可使倒戈取仲堪矣。”道子纳之，以玄为江州刺史；佺期为雍州刺史。黜仲堪为广州刺史，遣使宣诏，敕使回军。

纲　冬十月，燕长乐王盛称皇帝。

纲　复以殷仲堪督荆、益军，仲堪等罢兵还镇。

目　殷仲堪得诏书，大怒，趣桓玄、杨佺期进军。朝廷深惮之，乃复以荆州还仲堪，优诏慰谕，于是各还所镇。时诏书独不赦庾楷，玄以楷为武昌太守。

纲　十二月，魏王珪称皇帝。

纲　己亥，三年，春正月，南凉徙治乐都。

纲　二月，段业自称凉王。

纲　三月，魏分尚书诸曹，置五经博士。

目　魏主珪分尚书三十六曹及外署，凡置三百六十曹，令八部大人主之。置五经博士，增国子太学生员合三千人。珪问博士李先曰：“天下何物可以益人神智？”对曰：“莫若书籍。”珪曰：“书籍有几，如何可集？”对曰：“自书契以来，世有滋益，至今不可胜计。苟人主所好，何忧不集。”珪遂命郡县大索书籍，悉送平城。

纲　夏四月，以会稽世子元显为扬州刺史。

纲　秋八月，南凉王乌孤卒，弟利鹿孤立。徙治西平。

纲　南燕王德陷广固，杀幽州刺史辟闾浑，遂都之。

纲　冬十月，孙恩寇陷会稽，杀内史王凝之。诏徐州刺史谢琰及刘牢之讨破之；以琰为会稽太守。

目　会稽世子元显，性苛刻，生杀任意，东土嚣然。孙恩因民心骚动，自海岛攻会稽。内史王凝之，世奉天师道，谓官属曰：“我已请大道，借鬼兵守诸津要，不足忧也。”恩遂陷会稽，杀凝之。恩自称征东将军，表会稽王道子及元显之罪，请诛之。

自帝即位以来，内外乖异，石头以南，皆为荆、江所据，以西皆豫州所专，京口及江北皆刘牢之及广陵相高雅之所制，朝政所行，三吴而已。及恩作乱，八郡皆为恩有，畿内盗贼蜂起，恩党亦有潜伏在建康者，人情危惧，于是内外戒严。加道子黄钺，元显领中军将军，命徐州刺史谢琰讨之；牢之亦发兵讨恩，拜表辄行。琰击斩义兴、吴郡群盗，与牢之转斗而前，所向皆克。琰留屯乌程，遣司马高素助牢之，进临浙江。诏以牢之都督吴郡诸军事。

初，彭城刘裕，勇健有大志。仅识文字，以卖履为业，好摴蒱，为乡闾所贱。至是，牢之引参军事，使将数十人觇贼。遇贼数千人，即迎击之，从者皆死，裕坠岸下。贼临岸欲下，裕奋长刀仰斫杀数人，乃得登岸，仍大呼逐之，杀伤甚众。刘敬宣怪裕久不返，引兵寻之，见裕独驱数千人，咸共叹息。因进击贼，大破之。恩驱男女二十余万口东走，复逃入海岛。朝廷忧恩复至，以琰为会稽太守，都督五郡军事。

纲　桓玄举兵攻江陵，杀殷仲堪、杨佺期。

目　殷仲堪恐桓玄跋扈，乃与佺期结婚为援。佺期屡欲攻玄，仲堪每止之。玄恐终为殷、杨所灭，乃发兵西上，声言救洛，先遣兵袭取巴陵积谷食之。江陵乏食，仲堪急召佺期自救。佺期帅步骑八千至江陵，与其兄广共击玄；大败，单骑奔还。仲堪亦奔酂城。玄遣将军冯该追获，皆杀之。

纲　凉王光卒，太子绍立，庶兄纂杀而代之。

纲　庚子，四年，春三月，诏桓玄都督荆、江八州军事，荆、江州刺史。北凉以李暠为敦煌太守。

纲　夏五月，孙恩复寇会稽，太守谢琰败死。恩转寇临海。遣兵讨之，不克。

纲　秋七月，秦击西秦，西秦王干归战败，奔南凉，遂奔秦。

纲　冬十一月，诏刘牢之讨孙恩，走之。

纲　李暠自称凉公。

纲　十二月，南燕王德称帝，更名备德。

目　备德尝问群臣，“朕可方古何主？”鞠仲曰：“陛下中兴圣主，少康、光武之俦也。”备德顾左右，赐仲帛千匹。仲以多辞。备德曰：“卿知调朕，朕不知调卿邪！”韩范进曰：“天子无戏言，今日之论，君臣俱失。”备德大悦，赐范绢五十匹。

纲　辛丑，五年，春二月，凉吕超弒其君纂而立其兄隆，纂后杨氏自杀。

纲　三月，孙恩寇海盐，刘牢之参军刘裕击破之。

纲　夏五月，北凉沮渠蒙逊弒其君业。

纲　六月，孙恩寇丹徒。刘裕击破之，恩北走，陷广陵。

纲　沮渠蒙逊自称张掖公。

纲　秋八月，以刘裕为下邳太守，讨孙恩于郁洲，大破之。

纲　燕段玑弑其君盛，太后丁氏立盛叔父熙，讨玑，杀之。

纲　壬寅，元兴元年，春正月，以尚书令元显为征讨大都督，加黄钺，讨桓玄。

目　下诏罪状桓玄，以元显为骠骑大将军、征讨大都督、加黄钺，刘牢之为前锋，谯王尚之为后部。

纲　桓玄举兵反。

目　玄闻大军将发，大惊，欲完聚保江陵。长史卞范之曰：“明公威振远近，元显口尚乳臭，刘牢之大失物情，若兵临近畿，示以祸福，土崩之势可翘足而待，何有延敌入境，自取穷蹙者乎！”玄从之，留桓伟守江陵，抗表传檄，罪状元显，举兵东下。元显大惧，下船而不发。

纲　二月，玄兵至姑孰。三月，刘牢之叛附于玄。元显军溃，玄入建康，自以太尉总百揆，杀元显等。以牢之为会稽内史，牢之自杀。

目　玄至历阳，谯王尚之众溃，玄捕获之。刘牢之素恶元显，又虑功高不为所容；自恃材武，拥强兵，欲假玄以除执政，复伺玄隙而自取之，遂与玄通。东海何无忌，牢之之甥也，与刘裕极谏，不听。元显将发，闻玄已至新亭，弃船退军，军人皆奔溃。玄入京师，称诏解严，自为丞相，总百揆，都督中外、录尚书事、扬州牧，复让丞相而为太尉。斩元显、尚之等。以刘牢之为会稽内史。牢之曰：“始尔，便夺我兵，祸其至矣。”于是牢之大集僚佐，议据江北以讨玄。参军刘袭曰：“事之不可者莫大于反。将军往年反王兖州，近日反司马郎君，今复反桓公。一人三反，何以自立！”语毕，趋出，佐吏多散走。牢之惧，帅部曲北走，至新洲，缢而死。

纲　孙恩寇临海，郡兵击破之，恩赴海死。玄以恩党卢循为永嘉太守。

纲　南凉王利鹿孤卒，弟傉檀立。

纲　夏四月，玄出屯姑孰。

纲　五月，卢循寇东阳，刘裕击走之。

纲　玄杀会稽王道子。

纲　癸卯，二年，春，桓玄自为大将军。秋九月，玄自为相国，封楚王，加九锡。

目　桓谦私问彭城内史刘裕曰：“楚王勋德隆重，朝廷之情，咸谓宜有揖让，卿以为何如？”刘裕曰：“楚王勋德盖世，晋室民望久移，乘运禅代，有何不可？”谦即喜曰：“卿谓之可即可耳。”

纲　冬十一月，楚王玄称皇帝，废帝为平固王，迁于寻阳。

目　玄表请归藩，使帝手诏固留之。诈言钱塘临平湖开，江州甘露降，使百僚集贺，为己受命之符。又以前世皆有隐士，耻独无之，求得皇甫希之，给其资用，使居山林；征为著作郎，又使固辞，然后下诏旌礼，号曰“高士”，时人谓之“充隐”。至是，卞范之为禅诏，逼帝书之。遣司徒王谧禅位于楚；出居永安宫；百官诣姑孰劝进。玄筑坛于九井山北，即帝位，改元永始。封帝为平固王，迁于寻阳。玄入建康宫，登御座而床忽陷，群下失色。殷仲文曰：“将由圣德深厚，地不能载。”玄大悦。

纲　甲辰，三年，春二月，刘裕起兵京口讨玄，玄使弟谦拒之。

纲　刘裕从徐、兖刺史桓修入朝。玄谓王谧曰：“裕风骨不常，盖人杰也。”玄妻刘氏亦谓玄曰：“裕龙行虎步，视瞻不凡，恐终不为人下，不如早除之。”玄曰：“我方平荡中原，非裕莫可用者；俟关、河平定，别议之耳。”裕与何无忌同舟还京口，密谋兴复。刘迈弟毅家于京口，亦与无忌谋之。无忌曰：“草泽之中非无英雄也。”毅曰：“所见唯有刘下邳。”无忌笑而不答，还以告裕，遂与定谋。

平昌孟昶为桓弘主簿，至建康还，裕谓之曰：“草间当有英雄起，卿颇闻乎？”昶曰：“今日英雄有谁，正当是卿耳！”于是裕、毅、无忌、昶及裕弟道规、诸葛长民等，相与合谋起兵。无忌夜草檄文，其母密窥之，泣曰：“吾不及东海吕母明矣。汝能如此，吾复何恨！”

裕托以游猎，与无忌收合徒众，得百余人。诘旦，京口门开，无忌着传诏服，称敕使，居前，徒从随之入，斩桓修以徇。裕问无忌曰：“急须一府主簿，何由得之？”无忌曰：“无过刘道民。”道民者，东莞刘穆之也。裕曰：“吾亦识之。”即驰信召焉。穆之坏布裳为袴，往见裕。裕曰：“始举大义，须一军吏甚急，卿谓谁堪其选？”穆之曰：“仓猝之际，略当无见逾者。”裕笑曰：“卿能自屈，吾事济矣。”即于坐署主簿。

孟昶劝桓弘其日出猎，天未明，开门出猎；孟昶与刘毅、刘道规帅壮士数千人直入，斩之，因收众济江。众推裕为盟主，总督徐州事，以昶为长史，守京口。裕帅二州之众千七百人，军于竹里，移檄远近。

玄加桓谦征讨都督，遣吴甫之、皇甫敷相继北上。玄忧惧特甚。或曰：“裕等乌合微弱，势必无成，何虑之深？”玄曰：“刘裕足为一世之雄；刘毅家无儋石之储，摴蒲一掷百万；何无忌酷似其舅；共举大事，何谓无成！”

纲　三月，刘裕及桓谦战于覆舟山，大破之，玄出走。裕立留台于石头。

目　玄使桓谦屯东陵，卞范之屯覆舟山西，合众二万。裕军数道并前，裕与刘毅身先士卒，进突其陈，将士皆殊死战，因风纵火，谦等大溃。玄鞭马趣石头，浮江南走。裕入建康，明日，徙屯石头城，立留台百官，遣诸将追玄，尚书王嘏帅百官奉迎乘舆，诛玄宗族在建康者。

纲　玄至寻阳，逼帝西上，刘毅等率兵追之。

纲　夏四月，玄挟帝入江陵。

纲　玄挟帝东下。

纲　五月，刘毅等及玄战于峥嵘洲，大破之。玄复挟帝入江陵，宁州督护冯迁击玄，诛之，帝复位。

目　刘毅、何无忌、刘道规帅众自寻阳西上，与桓玄遇于峥嵘洲。道规麾众先进，毅等从之，乘风纵火，尽锐争先，玄众大溃。玄挟帝单舸西走，入江陵。毛璩之弟子修之为校尉，诱玄入蜀，会璩弟宁州刺史璠卒官，璩使兄孙祐之帅数百人送其丧，遇玄于枚回洲，迎击之。督护冯迁抽刀而前，玄曰：“汝何人，敢杀天子！”迁曰：“我杀天子之贼耳！”遂斩之。乘舆反正于江陵。

纲　秋九月，魏改官制。

目　魏王珪置六谒官，准古六卿。其官名多仿上古龙官、鸟官，谓诸曹之使为凫鸭，取其飞之迅疾也；谓候官伺察者为白鹭，取其延颈远望也；余皆类此。

纲　乙巳，义熙元年，春正月，秦以鸠摩罗什为国师。

目　秦王兴以鸠摩罗什为国师，奉之如神，帅群臣及沙门听讲。又命罗什翻译西域经、论，大营塔寺，沙门坐禅者常以千数。由是州郡化之，事佛者十室而九。

纲　二月，帝东还。三月，帝至建康，除拜琅邪王德文、武陵王遵、刘裕以下有差。

纲　夏四月，以刘裕都督十六州军事，出镇京口。

纲　以卢循为广州刺史。

目　时朝廷新定，未暇征讨，以循为广州刺史，徐道覆为始兴相。循遣使贡献，因遗刘裕益智粽，裕报以续命汤。循之陷番禺也，执刺史吴隐之。至是，裕与循书，令遣隐之还，循不从。长史王诞曰：“孙伯符岂不欲留华子鱼邪？但以一境不容二君耳。”循乃遣之。

纲　秋九月，南燕主备德卒，太子超立。

纲　丁未，三年，夏六月，赫连勃勃自称大夏天王。

纲　秋七月，燕高云弒其主熙，自立为“天王”。

纲　戊申，四年，春正月，刘裕自为扬州刺史、录尚书事。

目　王谧既卒，刘毅等不欲刘裕入辅政，议以谢混为扬州刺史；或欲令裕于丹徒领扬州，以内事付孟昶。遣皮沈以二议谘裕，沈先见刘穆之，具道朝议。穆之密白裕曰：“晋命已移，公勋高位重，岂得遂为守藩之将邪！刘、孟与公，俱起布衣，立大义以取富贵，一时相推，非委体心服，宿定臣主之分也；力敌势均，终相吞噬。扬州根本所系，不可假人。前者以授王谧，事出权道；今若复以他授，便应受制于人。一失权柄，何由可得？今但答以‘此事既大，非可悬论，便暂入朝，其尽同异’。公至京邑，彼必不敢越公更授余人矣。”裕从之。朝廷乃征裕为侍中、扬州刺史、录尚书事。裕解兖州，以诸葛长民镇丹徒，刘道怜戍石头。

纲　冬十一月，南燕汝水竭。

纲　南凉复称王。

纲　己酉，五年，春三月，恒山崩。

纲　夏四月，刘裕伐南燕。六月，及燕师战于临朐，大破之，遂围广固。

纲　秋七月，西秦复称王。九月，秦王兴伐夏，夏王勃勃袭而败之。

纲　冬十月，燕弒其君云，冯跋自立为“天王”。

纲　魏清河王绍弒其君珪，齐王嗣讨绍，杀之而自立。

纲　十二月，太白犯虚、危。

纲　庚戌，六年，春二月，刘裕拔广固，执南燕主超，送建康斩之。

纲　卢循寇长沙、南康、庐陵、豫章，陷之。刘裕引军还。

目　初，徐道覆闻刘裕北伐，劝卢循袭建康，循许之。至是，循自始兴寇长沙，道覆寇南康、庐陵、豫章，皆陷之。道覆顺流而下，舟楫甚盛。朝廷急征裕，裕引兵还。

纲　三月，江、荆都督何无忌讨徐道覆，战败，死之。

目　无忌自寻阳引兵拒卢循，与徐道覆遇于豫章。贼令强弩数百，登山邀射，乘风暴急，以大舰逼之，众遂奔溃。无忌厉声曰：“取我苏武节来！”节至，执以督战。贼众云集，遂握节而死。

纲　夏四月，刘裕至建康。

目　刘裕至下邳，以船载辎重，自帅精锐步归。闻何无忌败死，卷甲兼行。将济江，风急，众咸难之。裕曰：“若天命助国，风当自息；不然，覆溺何害！”即命登舟，舟移而风止。四月，至建康。

纲　五月，豫州都督刘毅及卢循战于桑落洲，败绩。循进逼建康。

纲　六月，刘裕自为太尉、中书监，加黄钺；复辞官而受黄钺。

纲　秋七月，卢循退还寻阳，刘裕遣兵追之。

纲　刘裕遣将军孙处等率兵袭番禺。

纲　冬十一月，孙处攻番禺，拔之。

纲　辛亥，七年，春正月，秦王兴命群臣举贤才。

目　秦王兴命群臣搜举贤才。右仆射梁喜曰：“臣累受诏而未得其人，世可谓乏才矣。”兴曰：“自古帝王之兴，未尝取相于昔人，待将于将来，随时任才，皆能致治。卿自识拔不明，安得远诬四海乎？”群臣咸悦。

纲　刘藩等克始兴，斩徐道覆。

纲　三月，刘裕始受太尉、中书监之命。

纲　夏四月，卢循寇番禺，不克，走交州，刺史杜慧度击斩之。

纲　壬子，八年，夏四月，以刘毅都督荆、宁、秦、雍军事。

纲　六月，西秦乞伏公府弒其君干归。秋，世子炽磐讨杀之而自立。

纲　皇后王氏崩。葬僖皇后。

纲　冬，太尉裕帅师袭荆州，杀都督刘毅。

纲　北凉迁于姑臧。

纲　癸丑，九年，春，太尉裕还建康，杀豫州刺史诸葛长民。

目　初，裕之西征也，留长民监留府事而疑其难独任，乃加刘穆之建武将军，置吏给兵以防之。既而长民骄纵贪侈，为百姓患，惧裕归按之。闻刘毅被诛，谓所亲曰：“‘往年醢彭越，今年杀韩信’，祸其至矣！”因遗冀州刺史刘敬宣书曰：“盘龙专擅，自取夷灭。异端将尽，世路方夷，富贵之事，相与共之。”敬宣报曰：“下官常惧福过灾生，方思避盈居损。富贵之旨，非所敢当。”且使以书呈裕，裕曰：“阿寿故为不负我也。”至是，裕自江陵东还，潜入东府。长民闻之，惊趋至门。裕伏壮士丁旿等于幔中，引长民却人闲语。旿自幔后出，拉杀之。

纲　夏筑统万城。

纲　甲寅，十年，夏五月，西秦袭灭南凉，以傉檀归，杀之。

纲　乙卯，十一年，春，太尉裕帅师击荆州，都督司马休之拒战，众溃。

目　正月，刘裕收司马休之次子文宝、兄子文祖，赐死；自领荆州刺史，将兵击之。二月，休之上表罪状裕，勒兵拒之。裕密书招休之录事韩延之，延之复书曰：“刘裕足下，海内之人，谁不见足下之心，而欲欺诳国士！自谓‘处怀期物，有由来矣’，夫伐人之君，啖人以利，真可谓‘处怀期物，自有由来’乎！吾诚鄙劣，尝闻道于君子，以平西之至德，宁可无授命之臣乎！假令天长丧乱，九流浑浊，当与臧洪游于地下耳。”裕视书叹息，以示将佐曰：“事人当如此矣！”延之以裕父名翘，字显宗，乃更其字曰显宗，名其子曰翘，以示不臣刘氏。裕遂使参军檀道济、朱超石将步骑出襄阳。三月，裕帅诸将济江。休之兵临峭岸，裕腾之而上；直前力战。休之兵稍却。裕兵乘之，休之兵遂大溃。

纲　司马休之出奔秦，秦以为扬州刺史。

纲　太尉裕剑履上殿，入朝不趋，赞拜不名。秋八月，太尉裕还建康。以刘穆之为左仆射。

纲　荧惑不见八十余日，复出东井。秦大旱。

纲　丙辰，十二年，春正月，太尉裕自加都督二十二州军事。

纲　秦姚弼、姚愔作乱，伏诛。秦王兴卒，太子泓立。

纲　三月，太尉裕自加中外大都督，戒严伐秦。诏遣琅邪王德文修敬山陵。

纲　秋八月，太尉裕督诸军发建康。

目　裕以世子义符为中军将军，监留府事。刘穆之领军司，入居东府，总摄内外；司马徐羡之副之。遂发建康，遣将军王镇恶、檀道济将步军自淮、淝向许、洛；朱超石、胡藩趋阳城；沈田子、傅泓之趋武关；沈林子、刘遵考将水军出石门，自汴入河；以王仲德督前锋，开巨野入河。穆之谓镇恶曰：“公今委卿以伐秦之任，卿其勉之！”镇恶曰：“吾不克关中，誓不复济江！”穆之内总朝政，外供军旅，决断如流，事无壅滞。求诉咨禀，盈阶满室；穆之目览耳听，手答口酬，不相参涉，悉皆赡举。

裕至彭城。王镇恶、檀道济入秦境，所向皆捷。

纲　冬十月，将军檀道济克洛阳。

纲　十二月，太尉裕自加相国、扬州牧，封宋公，备九锡。复辞不受。





纲鉴易知录卷三五


东晋纪


安皇帝


纲　丁巳，十三年，春正月朔，日食。

纲　二月，西凉公李暠卒，世子歆立。

纲　三月，弘农人送义租给王镇恶等军。

纲　夏四月，太尉裕入洛阳。

目　齐郡太守王懿降魏，上书言：“刘裕在洛，宜发兵绝其归路，可不战而克。”魏主嗣善之，以问崔浩，曰：“刘裕克乎？”对曰：“克之。”嗣曰：“何故？”对曰：“姚兴好事虚名而少实用，子泓懦弱，兄弟乖争。裕乘其危，兵精将勇，故必克。”嗣曰：“裕既入关，不能进退，我以精骑直捣彭城，裕将若何？”对曰：“诸将用兵，皆非裕敌。兴兵远攻，未见其利；不如静以待之。裕克秦而归，必篡其主。关中华、戎杂错，风俗劲悍；裕欲以荆、扬之化施之函秦，此无异解衣包火，张罗捕虎；虽留兵守之，人情未洽，趋向不同，适足资敌耳。愿且按兵息民以观其变，秦地终为国家之有，可坐而守也。”嗣笑曰：“卿料之审矣。”浩曰：“臣尝私论近世将相：若王猛之治国，苻坚之管仲也；慕容恪之辅幼主，慕容之霍光也；刘裕之平祸乱，司马德宗之曹操也。”

纲　秋七月，将军沈田子入武关。八月，秦主泓自将击之，大败而还。

纲　太尉裕至潼关，遣王镇恶帅水军自河入渭，大破秦兵，遂入长安。秦主泓出降。

纲　九月，太尉裕至长安，送姚泓诣建康，斩之。

纲　夏人进据安定。

目　夏王勃勃闻裕伐秦，曰：“裕取关中必矣。然不能久留，必将南归；若留子弟及诸将守之，吾取之如拾芥耳。”乃秣马养士，进据安定。

纲　冬十月，太尉裕自进爵为王，增封十郡。复辞不受。

纲　十一月，刘穆之卒。

纲　十二月，太尉裕东还。留子义真都督雍、梁、秦州军事。

目　裕欲留长安经略西北，而诸将佐久役思归，多不欲留。会闻刘穆之卒，裕以根本无托，决意东归。乃以徐羡之为丹阳尹，管留任。而以次子义真为安西将军，守关中。王修为长史，王镇恶为司马，沈田子、毛德祖、傅弘之皆为参军、从事。关中人素重王猛，而是役也，镇恶功为多，故南人忌之。沈田子与镇恶争功，尤不平。裕将还，田子等屡言“镇恶家在关中，不可保信”。裕曰：“钟会不得遂其乱者，以有卫瓘故也。语曰‘猛兽不如群狐’，卿等十余人，何惧镇恶邪！”十二月，裕发长安，义真生十三年矣。

纲　夏王勃勃遣兵向长安。

目　夏王勃勃闻刘裕东还，大喜，召王买德问计。买德曰：“关中形胜之地，而裕以幼子守之，狼狈而归，正欲急成篡事，不暇复以中原为意。此天以关中赐我，不可失也。”勃勃乃使其子帅骑二万向长安，而自将大军为后继。

纲　戊午，十四年，春正月，王镇恶、沈田子帅师拒夏兵。田子矫杀镇恶。安西长史王修讨田子，斩之。参军傅弘之击夏兵，却之。

目　夏赫连至渭，关中民降之者属路。沈田子将兵拒之，畏其众盛，不敢进。王镇恶闻之，曰：“公以十岁儿付吾属，当共竭力，而拥兵不进，虏何由得平！”遂与田子俱出。田子与镇恶素有相图之志，至是益忿惧。军中又讹言：“镇恶欲尽杀南人，据关中反。”田子遂请镇恶至傅弘之营计事；因屏人语，使人斩之，矫称受太尉令。义真与王修被甲登门以察其变。修执田子，数以专戮而斩之。弘之破夏兵，夏兵乃退。

纲　太尉裕至彭城，解严。琅邪王德文还建康。

纲　以刘义隆为荆州刺史。

纲　夏六月，太尉裕受相国、宋公、九锡之命。

纲　冬十月，刘义真杀其长史王修，关中大乱。十一月，夏王勃勃陷长安，义真逃归。

纲　夏王勃勃称皇帝。

纲　彗星见。

目　彗星出天津，入太微，经北斗，络紫微，八十余日而灭。魏崔浩谓魏主嗣曰：“晋室陵夷，危亡不还；彗之为异，其刘裕将篡之应乎！”

纲　十二月，宋公刘裕弑帝于东堂。奉琅邪王德文即位。

目　裕以谶云：“昌明之后，尚有二帝。”乃使中书侍郎王韶之，与帝左右密谋弑帝而立德文。德文常在帝左右，韶之不得间。会德文有疾，出居于外，韶之以散衣缢帝于东堂。裕因称遗诏，奉德文即位。





恭皇帝


纲　己未，恭皇帝元煕元年，春正月，立皇后褚氏。葬休平陵。

纲　夏主勃勃杀隐士韦祖思。

目　夏主勃勃征隐士京兆韦祖思。既至，恭惧过甚。勃勃怒曰：“我以国士待汝，汝乃以非类遇我！汝昔不拜姚兴，今何独拜我？我在，汝犹不以我为帝王；我死，汝曹弄笔，当置我于何地邪！”遂杀之。

纲　夏主勃勃还统万。

纲　秋七月，宋公裕始受进爵之命，移镇寿阳。

纲　冬十月，以刘义真为扬州刺史。

纲　十二月，宋王裕加殊礼，进太妃为太后，世子曰太子。

纲　庚申，二年，夏四月，长星出竟天。六月，宋王裕还建康。称皇帝，废帝为零陵王；以兵守之。

目　宋王裕欲受禅而难于发言，乃集朝臣宴饮，从容言曰：“桓玄篡位，鼎命已移。我唱义兴复，平定四海，功成业著，遂荷九锡。今年将衰暮，崇极如此，物忌盛满，非可久安；今欲奉还爵位，归老京师。”群臣莫喻其意。日晚，坐散，中书令傅亮乃悟，叩扉请见，曰：“臣暂宜还都。”裕解其意，无复他言。亮出，见长星竟天，拊髀叹曰：“我常不信天文，今始验矣。”亮至建康，四月，征裕入辅。裕留子义康镇寿阳。以参军刘湛为长史，决府事。湛自幼年即有宰物之志，常自比管、葛，博涉书史，不为文章，不喜谈议。裕甚重之。

六月，裕至建康。亮具诏草，使帝书之。帝欣然操笔，谓左右曰：“桓玄之时，晋氏已无天下，重为刘公所延，将二十载；今日之事，本所甘心。”遂书赤纸为诏。逊于琅邪第，百官拜辞，秘书监徐广流涕哀恸。裕为坛于南郊，即位。广又悲感流涕，侍中谢晦谓之曰：“徐公得无小过！”广曰：“君为宋朝佐命，身是晋室遗老，悲欢之事，固不可同。”

宋王临太极殿，大赦，改元。奉晋恭帝为零陵王，即宫于故秣陵县，使将军刘遵考将兵防卫。

纲　宋尊王太后为皇太后。

纲　北凉王蒙逊诱西凉公歆与战，杀之，遂灭西凉。

纲　秋八月，宋立子义符为皇太子。

纲　冬，凉李恂入敦煌，称刺史。

右东晋十一帝，共一百四年；合两晋一十五帝，共一百五十六年。
