---
layout: post
title: 中华简史-周朝卷
date: 2022-12-26 09:52:00
description: 文王强周，武王灭商，周公定礼，中国历史黄金时期。
---

## 概述
```
西周（前1046年―前771年）是由周文王之子周武王灭商后所建立，至公元前771年周幽王被申侯和犬戎所杀为止，共经历11代12王，大约历经275年。定都于镐京和丰京（今陕西西安市西南），成王五年营建东都成周洛邑（今河南省洛阳市）。
历史上将东迁之前那一时期的周朝称为西周。周朝是中国远古社会的鼎盛时期。从西周开始，进行境内各个民族与部落不断融合的过程，在这期间，华夏族逐步形成，成为现代汉民族的前身。从周朝开始，进行境内各个民族与部落不断融合的过程，其它还有夷、蛮、越、戎狄、肃慎、东胡等诸多少数民族。西周国野之制最为典型，到春秋时期国野之制开始瓦解，到战国则普遍为郡县。
西周后期社会矛盾包括统治集团内部矛盾日趋激化，对土地以及政权的争夺，加速了西周的灭亡。国人暴动动摇了西周统治的基础，公元前771年，周幽王被犬戎杀死，西周灭亡了。
```

## 先祖
```
后稷,姬姓名弃，周人始祖，帝舜时期掌管农业。至不窋，太康大乱，夏朝不重视农业，不窋流浪到戎狄之地，后世子孙依然以农业为生。
公刘时，迁到豳，周部落发展壮大。  
古公亶父（周太王）为躲避戎狄，将整个部落迁移到周原（今宝鸡岐山扶风），商王武丁时，周成为商的封国。。
后季历，文王发扬广大。尤其文王，为商朝三公，演化八卦，其子武王发灭商，建立周朝。
```

## 西周 前11世纪-前771

## 周武王  姬发 周文王子 前1046-前1043
### 元年
> 周朝开始。周武王置三监，分封诸侯
> 肃慎贡楛矢石砮
### 二年
### 三年
### 四年

## 周成王 姬诵 武王子 前1042-前1021
> 周公摄政。三监叛，周公东征，平之
> 营建东都洛邑(成周)
> 东伐淮夷，践奄
> 周成王盟诸侯于岐阳
### 元年 前1042
### 二年
### 三年
### 四年
### 五年
### 六年
### 七年
### 八年
### 九年
### 十年
### 十一年
### 十二年
### 十三年
### 十四年
### 十五年
### 十六年
### 十七年
### 十八年
### 十九年
### 二十年
### 二十一年
### 二十二年 前1021

## 周康王 姬钊 成王子 前1020-前996
> 周康王盟诸侯于酆宫
### 元年  前1020
### 二年
### 三年
### 四年
### 五年
### 六年
### 七年
### 八年
### 九年
### 十年
### 十一年
### 十二年
### 十三年
### 十四年
### 十五年
### 十六年
### 十七年
### 十八年
### 十九年
### 二十年
### 二十一年
### 二十二年
### 二十三年
### 二十四年
### 二十五年

## 周昭王 姬瑕 康王子 前995-前977
### 元年 前995
### 二年
### 三年
### 四年
### 五年
### 六年
### 七年
### 八年
### 九年
### 十年
### 十一年
### 十二年
### 十三年
### 十四年
### 十五年
### 十六年
> 周昭王南征楚荆
### 十七年
### 十八年
### 十九年
> 周昭王丧六师于汉

## 周穆王 姬满 昭王子 前976-前922
> 周穆王西征、北征，伐徐
### 元年前976
### 二年
### 三年
### 四年
### 五年
### 六年
### 七年
### 八年
### 九年
### 十年
### 十一年
### 十二年
### 十三年
### 十四年
### 十五年
### 十六年
### 十七年
### 十八年
### 十九年
### 二十年
### 二十一年
### 二十二年
### 二十三年
### 二十四年
### 二十五年
### 二十六年
### 二十七年
### 二十八年
### 二十九年
### 三十年
### 三十一年
### 三十二年
### 三十三年
### 三十四年
### 三十五年
### 三十六年
### 三十七年
### 三十八年
### 三十九年
### 四十年
### 四十一年
### 四十二年
### 四十三年
### 四十四年
### 四十五年
### 四十六年
### 四十七年
### 四十八年
### 四十九年
### 五十年
### 五十一年
### 五十二年
### 五十三年
### 五十四年
### 五十五年

## 周共王 姬繄扈 穆王子 前922-前900
### 元年 前922
> 周共王灭密
### 二年
### 三年
### 四年
### 五年
### 六年
### 七年
### 八年
### 九年
### 十年
### 十一年
### 十二年
### 十三年
### 十四年
### 十五年
### 十六年
### 十七年
### 十八年
### 十九年
### 二十年
### 二十一年
### 二十二年
### 二十三年

## 周懿王 姬囏 共王子 前899-前892
### 元年
### 二年
### 三年
### 四年
### 五年
### 六年
### 七年
### 八年

## 周孝王 姬辟方 穆王子 前892-前886
> 秦非子养马有功，封为附庸国
### 元年
### 二年
### 三年
### 四年
### 五年
### 六年

## 周夷王 姬燮 懿王子 前885-前878
### 元年 前885
### 二年
> 蜀人、吕人来献琼玉
### 三年
### 四年
### 五年
### 六年
### 七年
### 八年

## 周厉王 姬胡 夷王子 前877-前841
### 元年
### 二年
### 三年
### 四年
### 五年
### 六年
### 七年
### 八年
### 九年
### 十年
### 十一年
### 十二年
### 十三年
### 十四年
### 十五年
### 十六年
### 十七年
### 十八年
### 十九年
### 二十年
### 二十一年
### 二十二年
### 二十三年
### 二十四年
### 二十五年
### 二十六年
### 二十七年
### 二十八年
### 二十九年
### 三十年
### 三十一年
### 三十二年
### 三十三年
### 三十四年
### 三十五年
### 三十六年
### 三十七年

## 共和行政 前841-前828
```
共伯和 还是 共伯和河伯一起执政
```
### 元年 前841
> 周厉王暴虐，国人相与叛，袭厉王，厉王出奔于彘
> 召公、 周公二相行政， 号曰“共和”
> 自此，中国历史始有准确年代
### 二年
### 三年
### 四年
### 五年
### 六年
### 七年
### 八年
### 九年
### 十年
### 十一年
### 十二年
### 十三年
### 十四年 前828
> 厉王死于彘。召公、周公立太子静为王，是为周宣王。

## 周宣王 姬静 厉王子 前827-前782
### 元年 前827
### 二年
### 三年
### 四年 前824
### 五年
### 六年
> 秦仲伐西戎，为戎所杀。复召仲子秦庄公伐西戎，破之。公元前822年： 秦仲在西戎交战中身亡
### 七年 前821年
> 秦庄公击败西戎，周宣王封其为西陲大夫
### 八年
### 九年
### 十年
### 十一年
### 十二年
### 十三年
### 十四年
### 十五年
### 十六年
### 十七年
### 十八年
### 十九年
### 二十年
### 二十一年
### 二十二年
### 二十三年
### 二十四年
### 二十五年
### 二十六年
### 二十七年
### 二十八年
### 二十九年
### 三十年
### 三十一年 前797
> 遣兵伐太原戎，不克
### 三十二年
### 三十三年
### 三十四年
### 三十五年 
### 三十六年 前792
> 伐条戎、奔戎，周师败绩
### 三十七年
### 三十八年
### 三十九年 前789
> 伐姜氏之戎，战于千亩，周师败绩
### 四十年
### 四十一年
### 四十二年
### 四十三年
### 四十四年
### 四十五年
### 四十六年
## 周幽王 姬宫湦 宣王子 前781-前771
### 元年
### 二年 前780年
> 泾水、渭水、洛水三川竭，岐 山崩
### 三年
### 四年
### 五年 前777年
> 将穆嬴嫁于西戎丰王
### 六年
### 七年
### 八年
### 九年
### 十年
### 十一年 前771
> 申侯与缯、西夷犬戎攻周幽王，杀之于骊山下，西周亡
> 申侯、鲁侯及许文公立平王于申，虢公翰又立王子余臣于携，周二王并立

##东周 前770-前256

## 平王都洛，都洛，东周始，东周又分为春秋战国时期

```
春秋，通常用来指中国东周前半期历史阶段，史称“春秋时期”，即自公元前770年至公元前403（三家分晋）年这段历史时期。 公元前403年后三家分晋，威烈王自坏法度，列国开始混战，因而后期为战国。
 “春秋”一名由来据说是由于鲁国史官把当时各国重大事件，按年、季、月、日记录下来，一年分春、夏、秋、冬四季记录，简括起来就把这部编年史名为《春秋》。
```

## 周平王 姬宜臼 幽王子 前770-前720
### 元年  秦襄公八年 前770 
> 平王东迁，东周建立
> 秦襄公护送周平王东迁，被封为诸侯，始立国。
### 二年
### 三年
### 四年
### 五年 前766年
> 秦襄公讨伐西戎，到达岐山去世
### 六年
### 七年
### 八年
### 九年 秦文公四年 前762年
> 秦文公迁至汧、渭之会，筑城邑。
### 十年
### 十一年
### 十二年
### 十三年
### 十四年
### 十五年 前756年
> 秦文公于汧水、渭水会合地营建城邑
> 秦文公祭祀白帝
### 十六年
### 十七年
### 十八年 秦文公十三年 前753年
> 秦文公初设史官记事。
### 十九年>
### 二十年
### 二十一年  秦文公十六年 前750
> 秦文公攻打西戎，收集周朝遗民，岐山以东土地献给周天子
> 晋文侯攻杀周携王，二王并立局面结束
### 二十二年
### 二十三年
### 二十四年
### 二十五年 前746年
> 秦文公设立诛灭三族刑法
### 二十六年
### 二十七年
### 二十八年
### 二十九年
### 三十年
### 三十一年
### 三十二年
### 三十三年
### 三十四年
### 三十五年
### 三十六年
### 三十七年
### 三十八年
### 三十九年
### 四十年
### 四十一年
### 四十二年
### 四十三年
### 四十四年
### 四十五年
### 四十六年
### 四十七年
### 四十八年
### 四十九年 鲁隐公元年
> 郑庄公灭共叔段，春秋开始。
### 五十年
### 五十一年


## 周携王 姬余臣 宣王子 前771-前750（与平王并立,事纪在平王）
### 元年 前771
### 二十一年

## 周桓王 姬林 平王 孙 前719-前697
### 元年 前719
### 二年 鲁隐公五年
> 曲沃庄伯联合郑、邢伐翼，周桓王令虢公伐曲沃，立哀侯于翼。晋国事始见于《左传》。
### 三年
### 四年
### 五年
### 六年 秦宪公二年 前714年
> 秦徙平阳，伐荡社。
### 七年
### 八年
### 九年
### 十年
### 十一年 鲁桓公三年 前709
> 曲沃武公伐翼，韩氏始祖韩万驾驭戎车。
### 十二年 前708年
> 秦宪公攻打芮国，兵败；周桓王联合秦俘虏芮君主芮伯万
### 十三年
### 十四年鲁桓公六年 前706年
> 鲁桓公六年 ，楚武王侵随。
### 十五年鲁桓公七年 前705年
> 曲沃武公诱杀晋君小子侯，次年春灭翼，周桓王另立哀侯庄弟于晋（今山西省太原市）。
### 十六年 前704年
> 秦宪公夺取西戎小国荡氏 
### 十七年 秦出公元年 前703年
> 秦大庶长弗忌等立出子。
### 十八年
### 十九年 鲁桓公十一年 前701年
> 郑庄公卒。
### 二十年
### 二十一年
### 二十二年 前698年
> 秦大庶长弗忌、威垒、三父暗杀秦出子
### 二十三年 前697年
> 秦武公讨伐彭戏氏

## 周庄王 姬佗 桓王子 前696-前682
### 元年 前696
### 二年 前695年
> 秦武公诛杀大庶长弗忌、威垒、三父
### 三年 鲁桓公十八年 前694年
> 鲁桓公被杀。
### 四年
### 五年
### 六年
### 七年
### 八年
### 九年 前688年
> 秦武公攻打邽、冀，作为秦国县
### 十年 前687年
> 秦武公设置杜、郑两地为县；灭亡小虢国
### 十一年
### 十二年 鲁庄公九年 前685年
> 齐桓公立。
### 十三年
### 十四年
### 十五年

## 周釐王(周僖王) 姬胡齐 庄王子 前681-前677
### 元年前681
### 二年
### 三年 鲁庄公十五年 前679年
> 齐桓公始霸。
### 四年 鲁庄公十六年 前678年
> 王令曲沃武公以一军为晋侯。
> 秦武公死，用六十六人殉葬。
### 五年 秦德公元年 前677年
> 秦德公徙都于雍。
### 六年
### 七年
### 八年
### 九年
### 十年
### 十一年
### 十二年
### 十三年
### 十四年 前678年
> 秦武公开活人殉葬先例
### 十五年 前677年
> 梁、芮朝贡秦德公

## 周惠王 姬阆 僖王子 前676-前652 
### 元年 鲁庄公十八年 前676年
 > 晋献公即位。
### 二年
### 三年
### 四年
### 五年 鲁庄公二十二年 前672年
> 陈公子完奔齐，是为田陈氏始祖。 
> 秦宣公首次与晋国开战，晋败
### 六年
### 七年
### 八年 鲁庄公二十五年 前669年
> 晋献公尽杀桓叔、庄伯之后。
### 九年
### 十年
### 十一年
### 十二年
### 十三年
### 十四年  前663年 秦成公元年
> 粱伯、芮伯朝秦。
### 十五年 鲁庄公三十二年 前662年
> 鲁庆父杀公子般，立公子启，是为鲁闵公。
### 十六年
### 十七年 鲁闵公二年 前660年
> 鲁庆父杀闵公，季友立公子申，是为鲁僖公。晋献公命太子申生伐狄。
### 十八年 前659年
> 秦穆公率兵征伐戎人，取得胜利
> 秦伐茅津戎，获胜。
### 十九年
### 二十年 鲁僖公三年 前657年
> 楚成王伐郑。
### 二十一年 鲁僖公四年 前656年
> 齐楚召陵之战。骊姬逼死晋太子申生。
> 秦拉拢晋国
### 二十二年 秦穆公五年 前655年
> 秦穆公从楚国赎回百里奚，封五羖大夫；迎接蹇叔，封上大夫
> 秦伐晋，战河曲。
### 二十三年
### 二十四年
### 二十五年

## 姬颓 庄王子 前675-前673
### 元年
### 二年

## 周襄王 姬郑 惠王子 前651-前619
### 元年 鲁僖公九年 秦穆公九年 前651
> 葵丘之会，齐桓公称霸；晋献公去世，晋惠公即位，宋襄公即位。
> 秦送晋公子夷吾归国，晋许秦河西八城。
### 二年  秦穆公十年 前650年
> 晋背约，不给秦河西之地。
### 三年 前649
> 周襄王因王子带召引戎人侵犯周都之故，派兵讨伐王子带，王子带于是逃到齐国。公元前640年，周襄王在大臣富辰的劝说下，将王子带从齐国召回周朝。王子带之乱开始。
### 四年 前648年
> 晋国饥荒，秦国运送粮食
### 五年 秦穆公十三年 前647年
> 晋发生灾荒.向秦借粮，秦兴“泛舟之役”。
### 六年 前646年
> 秦国饥荒，向晋借粮，晋国趁机攻秦
### 七年 前645年
> 晋国攻打秦国，秦俘虏晋惠公，晋献河西之地；订立盟约，放晋惠公回国
### 八年 秦穆公十六年 前644年
> 秦在河东置官司。
### 九年 鲁僖公十七年 前643年
> 齐桓公去世。
### 十年
### 十一年
### 十二年 前640年
>  秦灭梁国、芮国
### 十三年 鲁僖公二十一年 前639年
> 宋襄公被楚军俘虏，图霸失败。
### 十四年 秦穆公二十二年 鲁僖公二十二年 前638年
> 楚宋泓之战，宋襄公战败受伤。
> 秦迁陆浑之戎于伊川。
### 十五年 秦穆公二十三年 鲁僖公二十三年
> 宋襄公去世，晋惠公去世，晋怀公即位。
> 秦迎晋国公子重耳于楚。
### 十六年 鲁僖公二十四年 前636年
> 王子带联合大臣颓叔、桃子发动叛乱，带领狄人军队攻打周襄王，叛军大败周军，俘虏周公忌父等，驱逐周襄王，王子带自立为王，史称王子带之乱或子带之乱。公元前635年，晋文公接纳周襄王，派兵诛杀王子带，叛乱平定。王子带之乱结束。
> 秦穆公送晋文公回国即位，杀晋怀公。宋成公到楚国朝见楚成王。王子带叛乱，东周京城被狄人攻破，周襄王避难郑国。 
> 秦护送重耳回国
### 十七年 鲁僖公二十五年 前635年
> 晋文公出兵勤王，杀王子带，送周襄王复国。  
> 秦穆公率兵帮助晋文公护送周襄王回朝；斩杀王子带
### 十八年 鲁僖公二十六年 前634年
> 宋国“判楚即晋”。
### 十九年 鲁僖公二十七年 前633年
> 楚成王联合陈、蔡、郑、许四国军队围宋。
### 二十年 鲁僖公二十八年 前632年
> 晋楚城濮之战，晋文践土之盟，晋文公称霸。
### 二十一年
### 二十二年 鲁僖公三十年 前630年
> 晋文公联合秦国伐郑，叔詹和烛之武救郑，秦撤军，秦晋开始有裂痕。
> 秦、晋围郑，烛之武代晋文公与秦穆公签订盟约，后秦单独撤兵。
### 二十三年
### 二十四年  秦穆公三十二年 鲁僖公三十二年 前628年
> 晋文公去世。
> 秦发兵越晋攻郑.
### 二十五年 鲁僖公三十三年 前627年
> 秦穆公欲袭郑，弦高救之。秦军灭滑。晋军联合姜戎击秦，虏孟明视、西乞术、白乙丙，葬晋文公。
> 秦军灭滑国；崤之战，秦军大败
### 二十六年 鲁文公元年 前626年
> 楚商巨弑其君父成王，自立为君，是为楚穆王。
> 秦穆公派孟明视攻打晋国，秦军败
### 二十七年 鲁文公二年 前625年
> 秦晋彭衙之战，秦不利。
### 二十八年  秦穆公三十六年 鲁文公三年 前624年
> 秦穆公伐晋，胜。秦穆公率军攻打晋国，晋坚守不出，秦伐晋大胜，取王官及鄗，封殽尸而还
### 二十九年 秦穆公三十七年 鲁文公四年 前623年
> 秦穆公征服西戎，遂霸西戎，晋伐秦围邧;秦伐西戎大胜,“开地千里”,天子使召公贺以金鼓。。
### 三十年 秦穆公三十八年 前622年
> 秦取鄀。
### 三十一年  秦穆公三十九年 鲁文公六年 前621年
> 秦穆公去世，以一百七十七人为殉。秦康公即位。
> 晋襄公去世，晋灵公即位。
### 三十二年 秦康公元年 前620年
> 秦送公子雍归晋,秦康公发动令狐之战，晋败秦师于令狐。（秦国护送晋国公子雍，遭晋军伏击。秦败）
### 三十三年 秦康公二年 前619年
> 秦伐晋，取武城。

## 周顷王 姬壬臣 襄王子 前618-前613
### 元年 前618年
### 二年 前617年
> 晋国夺取秦国少梁
### 三年
### 四年 秦康公六年 前615年
> 秦伐晋，取羁马.并败晋军于河曲（秦军大败晋军）
### 五年
### 六年 鲁文公十四年 前613年
> 楚庄王立。
    
## 周匡王 姬班 顷王子 前612-前607
### 元年
### 二年
### 三年
### 四年
### 五年 秦共公元年 前608年
> 晋国赵穿进攻秦国盟国崇国
> 晋侵宋，求成于秦，秦弗许。
### 六年 鲁宣公二年 前607年
> 秦共公包围晋国焦
> 晋灵公被杀。
## 周定王 姬瑜 顷王子 前606-前586
### 元年 前606
### 二年 鲁宣公四年 前605年
> 郑灵公被杀。
### 三年
### 四年
### 五年
### 六年 秦桓公三年 前601年
公元前601年(秦桓公三年)：晋伐秦，杀秦谍。
### 七年
### 八年 鲁宣公十年 前599年
> 陈灵公因夏姬故，被杀。
### 九年 鲁宣公十一年 前598年
> 楚庄王伐陈，掳夏姬。
### 十年 鲁宣公十二年 前597年
> 春，楚庄王伐郑，郑国投降。夏，晋楚邲之战。
### 十一年
### 十二年 鲁宣公 前595年 前595年
> （鲁宣公十四至十五年），楚庄王围宋。宋死战后降。鲁、宋、郑、陈诸国皆从楚，楚霸业成。
### 十三年  秦桓公十年 鲁宣公十五年 前594
> 鲁国实行初税亩制度，是中国古代承认土地私有的开端
> 秦桓公辅氏之战
> 秦伐晋，战于辅次。
### 十四年 秦桓公十一年 前593年
> 与楚、宋、陈人盟于齐。
### 十五年
### 十六年
### 十七年 鲁成公元年 前590年
> 鲁国作丘甲。
### 十八年 前589年
> 秦国右大夫说与各诸侯于蜀地结盟
### 十九年
### 二十年
### 二十一年

## 周简王 姬夷 定王子 前585-前572
### 元年 前585
### 二年 鲁成公七年 前584
> 巫臣使吴，教吴以车战及外交，并联晋伐楚。吴国崛起，其国名始见于《春秋》，其君主始见于《左传》。
### 三年 鲁成公八年 583年
> 晋灭赵氏，后复封赵武。
### 四年 秦恒公二十二年 前582年
> 秦国同白狄攻打晋国
> 与白狄伐晋。
### 五年 前581年
> 秦桓公派医缓为晋景公治病
### 六年 秦桓公二十四年 前580年
> 秦桓公与晋厉公沿黄河结盟；秦桓公背弃盟约，图谋伐晋
> 与晋夹河而盟，归而背盟，与翟谋攻晋。
### 七年 前579年
> 晋国派大夫魏相赴秦国宣告绝交；晋率各诸侯伐秦，秦军战败逃跑
### 八年 秦桓公二十六年 前578年
> 麻遂之战（晋联军与秦，秦大败）
> 晋率各国兵伐秦.秦军败走，至于麻燧。
### 九年
### 十年
### 十一年 鲁成公十六年 前575年
> 晋楚鄢陵之战。
### 十二年
### 十三年
### 十四年

## 周灵王 姬泄心 简王子 前571-前545   
### 元年 前571
### 二年
### 三年
### 四年
### 五年
### 六年
### 七年 鲁襄公八年
> 郑伐蔡。
### 八年 秦景公十三年 前564年
> 晋国饥荒，秦景公攻打晋国
### 九年 秦最公十四年 前563年
> 晋悼公派荀瑩攻打秦国
### 十年   秦景公十五年 鲁襄公十一年 前562年
> 秦国帮助楚国攻打郑国；栎之战（秦军与晋军在栎地交战，晋军大败）
> 鲁国作三军，季孙氏、孟孙氏、叔孙氏三分公室而各有其一。
> 秦景公使庶长鲍伐晋救郑，败晋于栎。
### 十一年 秦景公十六年 前561年
> 秦与楚攻打宋国
### 十二年
### 十三年 秦景公十八年 前559年
> 迁延之役（晋悼公联合诸侯攻打秦国，秦在泾上游放置毒药，诸侯联军伤亡惨重）、
> 晋会请侯伐秦，败秦师于棫林，
### 十四年
### 十五年
### 十六年
### 十七年
### 十八年
### 十九年
### 二十年
### 二十一年
### 二十二年 秦景公二十七年 前550年
> 至晋会盟，旋即背盟。
### 二十三年 前549年
> 秦晋罢兵休战
### 二十四年
### 二十五年 前547年
> 秦、楚击败郑国
### 二十六年 鲁襄公二十七年
> 弭兵大会，晋楚争当盟主，楚人先歃血。
### 二十七年

## 周景王 姬贵 灵王子 前544-前520
### 元年 前544
### 二年 鲁襄公三十年 前543
> 郑国上卿受权子产执政。
### 三年
### 四年 秦景公三十六年 鲁昭公元年 前541
> 楚国令尹子围殺君即位，是为楚灵王。
> 秦公子鍼逃至晋，后又归秦。
### 五年
### 六年
### 七年 鲁昭公四年 前538
 > 楚灵王称霸，郑子产作丘赋。
### 八年 鲁昭公五年 前537
鲁舍中军，卑公室，公室再次为三桓瓜分。楚伐吴，越随楚，此为越人第一次出现在史册。
### 九年 鲁昭公六年 前536
> 郑子产铸刑鼎。
### 十年
### 十一年 鲁昭公八年 前534
> 楚灵王灭陈。
### 十二年
### 十三年
### 十四年 鲁昭公十一年 前531
> 楚灵王杀蔡灵公，灭蔡，杀蔡国太子祭祀社神。
### 十五年 
### 十六年 鲁昭公十三年 前529 前522
> 楚国内乱，灵王自杀，陈、蔡复国。晋昭公与齐、鲁、刘、宋、卫、郑、曹、莒、邾、滕、薛、杞、小邾盟会于平丘。晋合诸侯止于此。
### 十七年
### 十八年
### 十九年
### 二十年
### 二十一年
### 二十二年
### 二十三年 鲁昭公二十年
> 子产卒，孔子称其为“古之遗爱”。
### 二十四年
### 二十五年

## 周悼王 姬猛 景王子 前520
### 元年

## 周敬王 姬匄 景王子 前519-前476
> 王子朝 姬朝 景王子 之乱
```
前520年，周景王死后，周悼王继位。王子朝攻击并杀害周悼王，晋国攻打王子朝而拥立周敬王，史家以次年（前519年）为周敬王元年。 [1-2]  此后敬王与王子朝不时仍有冲突。前516年王子朝逃到楚国。前505年春，楚国被吴国击败，险些亡国，周敬王趁机派人在楚地杀死王子朝。儋翩带领王子朝支持者在次年起兵举事，敬王出逃，在前503年得晋国帮助下回都。
```
   
### 元年 前519
### 二年
### 三年 鲁昭公二十五年 前517
> 鲁昭公伐季孙氏，败，流亡国外。
### 四年 鲁昭公二十六年 前516
> 楚平王卒，楚昭王立。
### 五年 鲁昭公二十七年 前515
> 吴公子光杀吴王僚而自立，是为吴王阖闾。
### 六年
### 七年 鲁昭公二十九年 前513
> 晋国铸刑鼎，孔子称“民在鼎矣，何以尊贵”。
### 八年
### 九年
### 十年 鲁昭公三十二年 前510
> 吴始用兵于越。
### 十一年
### 十二年
### 十三年
### 十四年 秦衰公三十一年 前506年
> 吴王阖闾伐楚，五战五胜，入郢都 ，楚昭王逃亡，阖闾称霸。
> 楚国申包胥至秦求兵伐吴。
### 十五年 秦哀公三十二年 鲁定公五年 前505
> 鲁国阳虎政变。
> 秦哀公派兵救楚，击败吴军
> 秦发兵五百乘救楚，大败吴师。
### 十六年
### 十七年
### 十八年
### 十九年
### 二十年
### 二十一年
### 二十二年
### 二十三年  鲁定公十三年 前497
> 孔子开始周游列国
> 范、中行攻赵，知、韩、魏救之。
### 二十四年 鲁定公十四年 前496
> 吴越槜李之战。吴王阖闾受伤身亡，吴王夫差继位。越国国君名始见于《左传》。
### 二十五年
### 二十六年 鲁哀公元年 前494
> 吴越夫椒之战，吴王夫差差一点灭亡越国。
### 二十七年 鲁哀公二年 前493
> 越鞅大败救援范氏和中行氏的郑军，范氏和中行氏败局已定。
### 二十八年 
### 二十九年 
### 三十年 
### 三十一年
### 三十二年 
### 三十三年 
### 三十四年 
### 三十五年
### 三十六年
### 三十七年
### 三十八年 鲁哀公十三年 前482
> 越军攻入吴都。
### 三十九年 鲁哀公十四年 前481
> 田恒杀齐简公，立齐平公，田陈氏实际上代齐。
### 四十年  鲁哀公十五年    前480年
> 子路战死。
### 四十一年  鲁哀公十六年    前479
> 孔子去世。《春秋》止于此年。
### 四十二年 鲁哀公十七年 前478 
> 楚惠王灭陈。
### 四十三年 鲁哀公十八年  前477
> 《史记·六国年表》开始。
### 四十四年 秦厉公一年 鲁哀公十九年  前476年
> 蜀人来秦赂。

## 周元王 姬仁 敬王子 前475-前469
### 元年 鲁哀公二十年 前475
> 越王勾践围吴。
> 蜀国进贡秦厉共公
### 二年
### 三年 鲁哀公二十二年 前473年
> 勾践灭吴称霸，吴王夫差自尽。
### 四年 前472年
> 楚国进贡秦厉共公
### 五年 秦厉公六年 前471年
> 楚人来秦赂。
### 六年 秦厉公七年 前470年
> 义渠戎来秦赂，緜诸乞援。
### 七年

## 周贞定王 姬介 元王子 前468-前441
### 元年 鲁哀公二十七年 前468
> 鲁哀人奔越，投靠勾践。《左传》止于此年。
### 二年 秦厉公十年 前467年
> 秦庶长将兵拨魏城。


### 三年
### 四年
### 五年
### 六年 秦厉公十四年 前463年
> 晋、楚进贡秦厉共公
### 七年
### 八年 秦厉公十六年 461年
> 秦伐西戎大荔.取王城。

### 九年
### 十年
### 十一年 鲁悼公十 前458
> 赵、知、韩、魏四家尽分范氏和中行氏之地，知氏得地最多。
### 十二年 秦厉公二十年 前457年
> 秦厉公率兵与緜诸战。
### 十三年
### 十四年
### 十五年
### 十六年 前453
> 赵、魏、韩三家灭知氏封其地。
### 十七年
### 十八年 秦厉公二十六年 前451年
> 秦左庶长攻南郑。
### 十九年
### 二十年
### 二十一年
### 二十二年 前447年
> 公元前447年，楚惠王灭蔡。
### 二十三年
### 二十四年 前445年
> 秦、楚结盟
> 楚惠王灭杞。
### 二十五年 秦厉公三十三年 前444年
> 秦伐义渠，虏其王。
### 二十六年
### 二十七年
### 二十八年 秦躁公二年 前441年
> 秦南郑反。

## 周哀王 姬去疾 贞定王子 前441
### 元年 (三个月)

## 周思王 姬叔 贞定王子 前441
### 元年 (五个月)

## 周考王 姬嵬 定王子 前440-前426

### 元年 前440年
> 周考王封其弟于河南，称西周桓公。
### 二年
### 三年
### 四年
### 五年
### 六年
### 七年
### 八年
### 九年
### 十年 前431年
> 楚简王灭莒。
### 十一年 秦躁公十三年 前430
> 义渠攻秦，被秦躁公军击退
> 秦义渠戎攻秦，至渭南。
### 十二年
### 十三年
### 十四年
### 十五年

## 周威烈王 姬午 周考王姬嵬之子 前425-前402
### 元年 秦怀公四年 前425年
> 秦庶长鼂与大臣围怀公迫其自杀，立孙灵公。
### 二年
### 三年
### 四年
### 五年
### 六年
### 七年 前419年
> 魏、秦（秦灵公）少梁之战
### 八年 秦灵公七年 前418年
> 与魏战少梁。
### 九年 秦灵公八年 前417年
> 魏军击败秦军，魏军少梁筑城
> 修城于河频。
### 十年
### 十一年 秦灵公十年 前415年
>  城籍姑.补庞城。
### 十二年
### 十三年 秦简公二年 前413年
>  秦简公出师攻魏，败于郑
### 十四年 秦简公三年 前412年
>  魏围秦繁庞。
### 十五年
### 十六年
### 十七年 秦简公六年 前409年
>  魏伐秦，尽占河西之地
>  秦令吏初带剑。堑洛，城重泉。魏伐秦，筑临晋元里。
### 十八年 秦简公七年 前408年
>  秦初租禾。魏伐秦至郑而还。
### 十九年
### 二十年
### 二十一年
### 二十二年
### 二十三年 公元前403年
> 周威烈王册封赵襄子侄孙赵籍、魏桓子之孙魏斯、韩康子之孙韩虔为诸侯，赵、魏、韩建国。《资治通鉴》开始。
### 二十四年


## 战国时期
```
经过春秋时期（公元前770年―公元前476年）的旷日持久的争霸战争，周朝境内的诸侯国数量大大减少，公元前453年，韩、赵、魏推翻智氏，三家分晋，奠定了战国七雄的格局。公元前403年（周威烈王二十二年），周威烈王册封三晋为诸侯，公元前386年（周安王十六年），田和列为诸侯，七雄格局正式形成。 [34]  公元前221年（秦始皇二十六年），秦国灭齐国，统一六国，标志着战国时代的结束。
```

## 周安王 姬骄 威烈王子 前401-前376
### 元年 秦简公十四年 前401
> 秦伐魏，至阳狐。
### 二年
### 三年
### 四年
### 五年
### 六年
### 七年 秦惠公五年 前395年
> 秦伐緜诸。
### 八年
### 九年 秦惠公七年 前393年
> 魏败秦于汪。
### 十年
### 十一年 秦惠公九年 前391年
> 齐国大夫田和迁齐康公于海上，食一城。 
> 秦伐韩宜阳，取六邑。
### 十二年 秦惠公十年 前390年
> 秦与魏战武城。
### 十三年 秦惠公十一年 前389年
> 秦惠公攻河西，于阴晋败于魏将军吴起
> 秦攻魏之阴晋。
### 十四年
### 十五年 秦惠公十三年 前387年
> 秦伐蜀取南郑。
### 十六年 前386年
> 田和被周安王册封为诸侯。
### 十七年 秦出子二年前385年
> 秦出公被杀
> 秦庶长迎献公于河西而立之。
### 十八年 秦献公元年 前384年
> 秦献公废活人殉葬；灭西戎狄族，设狄道县
> 秦止人殉。
### 十九年 秦献公二年 前383年
> 秦徒都栎阳。
### 二十年
### 二十一年 381
### 二十二年
### 二十三年  前379年
> 齐康公卒，姜齐彻底灭亡。齐威王立。
### 二十四年 秦献公七年 前378年
> 秦国行为市
### 二十五年
### 二十六年
> 晋靖公被废，晋亡。
## 周烈王 姬喜 安王子 前375-前369
### 元年 秦献公十年 前375年
> 韩哀侯灭郑。
> 秦国实行连坐
> 秦设户籍相伍。
### 二年 前374年
> 秦国 迁都栎阳
### 三年
### 四年
### 五年 秦献公十四年 前371年
> 秦与赵战高安，败绩。
### 六年
### 七年 前369年
> 魏惠王立。

## 周显王 姬扁 周安王姬骄之子 前368-前321
### 元年 前368
### 二年 前367 前367年
> 周威公少子争立，即位于巩，称东周惠公。 
### 三年 秦献公十九年 前366年
> 韩魏发兵攻打周城邑，秦献公起兵勤王
> 秦战败韩、魏于洛阳。
### 四年
### 五年 秦献公二十一年 前364年
> 秦献公夺取河西之地
> 秦胜魏于石门。
### 秦献公二十二年 六年
> 秦攻魏少粱。
### 七年 秦献公二十三年 前362年
> 秦献公在少梁大败魏军，俘虏魏国公孙痤
> 秦胜魏，虏其将公孙痤。
### 八年 秦孝公元年 前361年
> 秦孝公颁布求贤令，商鞅入秦，次年变法。
> 韩、魏伐秦。商鞅入秦。秦伐魏、伐西戎，斩戎之獠王。公
### 九年 前360年
### 十年 秦孝公三年 前359年
> 秦孝公颁布《垦草令》
> 用商鞅变法。
### 十一年 秦孝公四年 前358年
> 秦孝公于西山击败韩国
### 十二年 秦孝公六年 前357年
> 秦楚联姻
### 十三年 秦孝公六年 前356年
> 以商鞅为左庶长。
### 十四年 秦孝公七年 前355年
> 秦孝公、魏会盟，与魏王会社平。
### 十五年 秦孝公八年 前354年
> 秦孝公攻击魏国，与魏战元里，夺取少梁
### 十六年
### 十七年 秦孝公十年 前352年
> 秦命大良造商鞅包围魏国安邑，并占领安邑
### 十八年 秦孝公十一年 前351年
> 城商塞。
> 商鞅率兵包围并占领魏固阳。
### 十九年 前350年 秦孝公十二年 前350年
> 秦迁都咸阳，初聚小邑为县。开阡陌。
> 秦、魏会盟修好。
### 二十年 秦孝公十三年 前349年
> 秦初在县设秩史。
### 二十一年 秦孝公十四年 前348年
> 韩昭侯亲往秦国签订停战盟约
> 秦初为赋。
### 二十二年
### 二十三年 前346年
> 卫自贬为侯，臣服于三晋。
### 二十四年
### 二十五年
### 二十六年 秦孝公十九年 前343年
> 秦 秦城武城。
### 二十七年 前342年
> 秦孝公派嬴驷率西戎九十二国朝见周显王
### 二十八年 前341年
> 齐魏马陵之战，孙膑大败庞涓。
> 秦孝公联合齐、赵攻打魏国；商鞅进攻魏河东，大败魏军公子卬，魏割让河西部分土地；商鞅获封商十五邑
### 二十九年 秦孝公二十二年 前340年
> 商鞅伐魏，商鞅大败魏公子卬，虏公于卬。
> 魏惠王悔不用商鞅。商鞅受封为商君封于商。
### 三十年 秦孝公二十三年 前339年
> 与魏战岸门，虏魏错。
### 三十一年 秦孝公二十四年 前338年
> 秦于岸门击败魏军，俘魏错
> 秦孝公卒。
> 秦惠文王继位，车裂商鞅。
### 三十二年 秦惠文王元年 前337年
> 楚、韩、赵、蜀朝秦。
### 三十三年 秦惠文王二年 前336年
> 孟子见魏惠王。
> 秦初行圆钱。
### 三十四年 秦惠文王三年 前335年
> 秦攻取韩之宜阳。
### 三十五年 前334年
> 越王无僵伐楚兵败身亡，越国臣服于楚。
### 三十六年 秦惠文王五年 前333年
> 张仪入秦，苏秦任纵约长，合纵连横开始。
> 秦以犀首为大良造，张仪为客卿。
### 三十七年 秦惠文王六年 前332年
> 秦联合齐、魏伐赵，纵约解除。
> 魏献阴晋，更名宁秦。
### 三十八年 秦惠文王七年 前331年
> 秦义渠内乱，庶长操将兵定之。
### 三十九年 秦惠文王八年 前330年
> 秦国大良造公孙衍破魏军于雕阴，魏予河西之地
> 秦与魏战，虏龙贾，斩首八万。魏献河西之地。
### 四十年 秦惠文王九年 前329年
> 秦军攻魏，取河东汾阳等地
> 秦伐魏渡河，取汾阴、皮氏，围焦降之。
### 四十一年 秦惠文王十年 前328年
> 张仪相秦。 
> 秦军攻魏，魏国割让上郡15县
> 秦始置丞相。张仪为相。魏献上郡十五县予秦。
### 四十二年 秦惠文王十一年 前327年
> 秦国在义渠设县，义渠称臣
> 义渠君称臣于秦。更名少梁为夏阳。归还给魏焦、曲沃等地。
### 四十三年 秦惠文王十二年
> 秦初腊。与楚、燕、齐、魏等参加赵肃侯葬仪。
### 四十四年 秦惠文王十三年 前325年
> 惠王君称王。
### 四十五年 秦惠文王更元元年 前324年
> 张仪率兵攻魏。
### 四十六年 秦惠文王更元二年 前323年
> 张仪与齐、楚大臣相会于啮桑。
### 四十七年 秦惠文王更元三年 前322年
> 韩、魏太子来朝秦。张仪免相。
### 四十八年 前321年
> 齐国君田婴卒，子田文继位为孟尝君，开养士风气之先。

## 周慎靓王 姬定 显王子 前320-前315
### 元年 前320年
> 卫更贬号为君。
### 二年 秦惠文王更元六年 前319年
> 秦攻取韩之鄢地。
### 三年 秦惠文王更元七年 前318年
> 宋称王。
> 秦以乐池为相。韩、赵、魏等五国攻秦，不胜而回。
### 四年 前317年 秦惠文王更元八年
> 魏、赵、韩、燕、楚五国攻秦，樗里疾破魏、赵、韩三军
### 五年 秦惠文王更元九年 前316年
> 苏秦卒。
> 司马错灭蜀， 秦兼并巴国、蜀国。取赵中都、西阳(安邑)。
### 六年  前315年
> 秦伐义渠二十五城
> 秦取韩之石章，败赵将泥(一作英)。

## 周赧王 姬延 慎靓王子 前314-前256
### 元年 秦惠文王更元十一年 前314
> 周郝王立，周王室分裂为东西周。齐宣王向孟子问政。 
公元前314年(秦惠文王更元十一年)：攻义渠，得二十五城。
### 二年 秦惠文王更元十二年 前313年
> 张仪用欺骗手段让楚怀王与齐绝交。
公元前313年(秦惠文王更元十二年)：樗里疾攻赵，虏赵将赵庄，攻取蔺。
### 三年 秦惠文王更元十三年 前312年
> 张仪赴楚，诱使楚国绝齐；楚国攻秦，秦军于丹阳大败楚军
公元前312年(秦惠文王更元十三年)：庶长魏章击楚于丹阳，虏其将屈□。又攻楚汉中，置汉中郡。楚攻秦兵至蓝田。
### 四年 秦惠文王更元十四年 前311年
公元前311年(秦惠文王更元十四年)：伐楚取召陵。蜀相(陈)庄杀楚侯来降。樗里疾助魏伐卫。
### 五年 秦武王元年 前310年
> 秦武王驱逐张仪；秦武王与越国达成夹击楚国密约；秦甘茂平定蜀国叛乱，诛杀陈庄
>  秦与魏襄王会临晋。伐义渠、丹、犁。诛蜀相庄。张仪至魏。
### 六年 秦武王二年 前309年
> 秦武王设立丞相 秦樗里疾、甘茂为左右丞相。
> 张仪死于魏。
### 七年  秦武王三年 前308年
> 甘茂出使魏国，与秦结盟，共伐韩国
> 秦与韩襄王会临晋外。甘茂、庶长封伐宜阳。
### 八年 前307年
> 秦军攻克韩宜阳，夺取武遂；秦武王与孟说比赛举”龙文赤鼎“，脱手砸断胫骨，气绝而亡
> 秦始置将军。魏冉为将军。拔韩宜阳。渡河在武遂筑城。魏太子来朝。八月，武王举鼎绝膑死，族盂说。
### 九年 秦昭襄王元年 前306年
> 秦昭襄王继位。
> 秦昭襄王接受甘茂提议，将武遂归还韩国；甘茂投奔齐国。
### 十年 秦昭襄王二年 前305年
> 秦庶长壮及大臣诸公子为逆皆诛。
### 十一年 秦昭襄王三年 前304年
> 秦昭襄王与楚怀王在黄棘结盟，加冠。
### 十二年 秦昭襄王四年 前303年
> 齐、魏、韩因楚国背叛合纵约定，联合攻楚，秦国发兵救楚。
> 秦攻韩之武遂，晋之蒲阪、晋阳、封陵。齐、魏、韩共伐楚，秦救楚，三国引去。
### 十三年 秦昭襄王五年 前302年
> 秦昭襄王、魏襄王、韩太子于临晋会面，抗秦合纵盟约瓦解
> 魏襄王、太子婴入秦朝见。复与魏蒲阪。
### 十四年 秦昭襄王六年 前301年
> 秦蜀侯煇反，司马错定蜀。庶长奂伐楚。泾阳君质于齐。
### 十五年 秦昭襄王七年 前300年
> 秦华阳君芈戎攻打楚国，攻克楚新城，杀楚将景缺，夺取襄城。
> 秦丞相樗里疾病卒。
### 十六年 秦昭襄王八年 前299年
> 秦拘留楚怀王，强迫割巫郡、黔中郡，楚怀王拒绝。
> 齐盂尝君田文入秦为相。
### 十七年 秦昭襄王九年 前298年
> 赵王封其弟为平原君。 
> 秦昭襄王听信谗言齐国，欲杀田文，田文逃归齐。
> 赵国楼缓为秦相。齐、韩、魏联军攻秦至函谷关。
> 秦攻楚，大败楚军，攻占楚国的十六座城。
### 十八年 秦昭襄王十年 前297年
> 楚怀王逃跑，投奔魏国途中被秦军抓住
> 齐、韩、魏三国继续攻秦。楚怀王还魏河外及封陵。
### 十九年 前296年
> 赵武灵王灭中山。
> 楚怀王病逝于秦，秦国归还尸体。
### 二十年 秦昭襄王十二年 前295年
> 秦国任命魏冉为丞相
> 秦免楼缓，用魏冉为相。予楚粟五万石。
### 二十一年 秦昭襄王十三年 前294年
> 秦向寿伐韩取武始。左更白起攻新城。五大夫吕礼奔魏。
### 二十二年 秦昭襄王十四年 前293 
> 秦白起大胜韩、魏联军于伊阙，拔五城，斩首二十四万，虏魏将公孙喜。
### 二十三年 秦昭襄王十五年 前292年
公元前292年(秦昭襄王十五年)：白起攻魏拔垣，复又放弃，攻韩。
### 二十四年  秦昭襄王十六年 前291年
> 秦国攻韩国，攻占宛城
> 秦攻韩取宛，封公子市(泾阳君)于宛，封公子悝(高陵君)于邓。
### 二十五年 秦昭襄王十七年 前290年
> 魏国割河东400里，韩国割武遂200里给秦国
> 复占垣。
### 二十六年 秦昭襄王十八年 前289年
> 秦白起、司马错攻打魏国，攻占大小六十一个邑，魏献河东地四百里，韩献武遂地二百里。
### 二十七年 秦昭襄王十九年 前288年
> 秦昭襄王称西帝，尊齐王为东帝，不久又取消帝号，仍称王。
### 二十八年 秦昭襄王二十年 前287年
> 秦国攻打魏国，攻占新垣、曲阳
> 李兑约赵、齐、楚、韩、魏五国攻秦，无功而散。
### 二十九年 秦昭襄王二十一年 前286年
> 齐闵王灭宋。
> 秦国攻打魏国，攻韩夏山，攻魏河内,魏国割让安邑求和
### 三十年 秦昭襄王二十二年 前285年
> 秦蒙武攻打齐国，占九城
> 秦与赵、楚会盟。蒙武率兵伐齐，得九城，设九县。
### 三十一年 秦昭襄王二十三年 前284年
> 秦与燕、赵、韩、魏攻齐,燕乐毅攻占占齐国七十余城，烧齐都宫庙宗室，掠珍宝巨财一空，尽归燕国。齐湣王逃莒邑，齐国仅剩莒、即墨仍在坚守。
### 三十二年 秦昭襄王二十四年 前283年
> 赵蔺相如完璧归赵
> 秦攻齐胜，取陶。昭襄王与楚顷襄王相会。攻魏取林，军逼大粱。
### 三十三年 秦昭襄王二十五年 前282年
> 秦与韩、魏盟。
> 秦国攻打赵国。
### 三十四年 秦昭襄王二十六年 前281年
> 秦国攻打赵国，攻占石城。
> 秦司马错攻打楚国，攻占黔中。
### 三十五年 秦昭襄王二十七年 前280年
> 秦赵国白起攻打赵国，攻占代郡，取代、光狼。
> 攻楚取黔中，楚献汉北及上庸。
### 三十六年 秦昭襄王二十八年 前279年
> 秦白起率军伐楚鄢之战（白起率军伐楚）
> 秦赵渑池之会，蔺相如相赵王。
> 白起率兵攻楚取鄢。
### 三十七年 秦昭襄王二十九年 前278年
> 白起攻下楚安陆，拔楚都郢，焚夷陵，取竟陵，至洞庭。楚卒溃败，楚迁都于陈。
### 三十八年 秦昭襄王三十年 前277年
> 秦攻楚黔中、巫郡。
### 三十九年 秦昭襄王三十一年 前276年
> 秦白起攻打魏国，占两城
> 魏王封其弟为信陵君。
> 楚夺回十五邑。秦攻取魏二城。
### 四十年 前275年 昭襄王三十二年 前275年
> 秦魏冉围攻魏大梁 ，占启封。
### 四十一年 秦昭襄王三十三年 前274年
> 秦攻取魏蔡、中阳等四城。
### 四十二年 秦昭襄王三十四年 前273年
> 魏、韩攻打韩，秦救韩
> 秦战赵、魏于韩之华阳，赵、魏败，秦占华阳。魏献南阳。
### 四十三年 秦昭襄王三十五年 前272年
> 秦初置南阳郡。助楚、韩、魏伐燕。
### 四十四年
### 四十五年 秦昭襄王三十七年 前270年
> 阙与之战（赵将赵奢大败秦军）
> 秦任命范雎为相，定”远交近攻“国策
> 秦客卿灶攻齐，取寿、刚，予穰侯。秦中更胡伤攻赵之阏与，赵将赵奢大破秦军。
### 四十六年
### 四十七年 秦昭襄王三十九年 前268年
> 秦五大夫绾收取魏之怀。
### 四十八年
### 四十九年 秦昭襄王四十一年 前266年
> 秦攻魏邢丘。用范雎为相。
### 五十年 秦昭襄王四十二年 前265年 
> 秦攻赵，占三城及韩之少曲、高平。齐军援赵。
### 五十一年 秦昭襄王四十三年 前264年
> 白起攻韩之陉城。
### 五十二年  秦昭襄王四十四年 前263年
> 秦攻太行之南阳，断韩本土与上党之路。
> 白起攻打韩国断绝太行山道
### 五十三年 秦昭襄王四十五年 前262年
> 楚王封黄歇为春申君。
> 秦昭王攻韩取野王等十城
> 秦赵两军对峙于长平,长平之战正式开始。
### 五十四年 秦昭襄王四十六年 前261年
> 续战长平。攻取韩缑氏、纶。
### 五十五年  秦昭襄王四十七年 前260年
> 秦大胜赵于长平，白起斩赵卒四十万。
### 五十六年 秦昭襄王四十八年 前259年
> 秦取赵之武安、太原，并攻邯郸。秦始皇嬴政生于邯郸，初名赵政。
### 五十七年 秦昭襄王四十九年 前258年
> 秦续攻邯郸。任王稽为河东守，郑安平为将军。
### 五十八年 秦昭襄王五十年 前257年
> 魏、楚救赵。郑安平降赵。
> 白起罪迁阴密，秦昭襄王杀白起。
### 五十九年 秦昭襄王五十一年 前256年
> 周与六国相约伐秦公
> 秦昭襄王灭西周国，楚考烈王灭鲁。
> 周王赧卒，周嗣绝，

### 秦昭襄王元年 公元前306年—公元前251年
### 五十二年 秦昭襄王五十二年  前255年
> 秦流放姬咎，东周亡国
> 王稽、范雎死。
### 五十三年 秦昭襄王五十三 前254年
> 卫沦为魏国附庸。
> 秦攻魏，魏国降为秦属国
> 秦攻魏河东。魏向东攻取秦之陶。
### 五十四年
### 五十五年
### 五十六年 前251年
> 秦昭襄王卒，孝文王继位。
> 嬴政回秦

##  秦孝文王 嬴柱/秦柱 仅在位3天
> 十月，孝文王即位。
> 秦孝文大赦罪人，表彰先王功臣。
> 秦孝文王三日即卒，庄襄王继位。
> 秦异人在吕不韦帮助下成为秦国国君；封吕不韦为文信侯；交好赵国；蒙骜伐韩；设三川郡

## 秦庄襄王 秦异人/嬴楚（嬴子楚）/秦楚  公元前249年—公元前247年 秦孝文王子
### 元年  前249年
> 秦庄襄王灭东周国，周亡。
> 吕不韦为相。灭东周。攻韩建三川郡。
> 秦吕不韦攻灭东周国，不绝其祀；蒙骜夺取赵国三十七城；蒙骜夺取魏国高都、汲
### 二年 前248年
> 攻魏高都、波，攻取榆次、新城等三十七城。
> 魏公子信陵君合纵燕、赵、韩、魏、楚击败秦军，追至函谷关外
### 三年 前247年
> 秦庄襄王卒，嬴政继位，吕不韦尊为相国，号称仲父。
> 嬴政被立为秦王；吕不韦把持国政
> 全占韩之上党郡。平定晋阳之乱，重建太原郡。信陵君会五国兵攻秦。五月，庄襄王卒。
## 秦王政（秦始皇帝） 嬴政/赵政
### 元年 公元前246年 公元前221年—公元前210年为皇帝 秦庄襄王子
### 二年
### 三年
### 四年
### 五年
### 六年 前241年
> 卫沦为秦国附庸。
### 七年
### 八年 前239年
> 秦王21岁亲政；秦王弟成蟜攻赵叛乱
### 九年 前238年
> 秦王平定嫪毐之乱
### 十年 前237年
> 免除吕不韦相职，吕不韦饮毒酒；秦王下《逐客书》，被李斯《谏逐客书》劝阻
### 十一年
### 十二年 前235年
> 吕不韦被秦王嬴政逼迫自杀。
### 十三年
### 十四年
### 十五年
### 十六年
### 十七年  前230年
> 秦内史腾攻韩，韩国灭亡
### 十八年 前229年
> 秦王翦大破赵军
### 十九年 
> 秦灭赵。
### 二十年
### 二十一年 前226年
> 秦军攻下燕都蓟城
### 二十二年 前225年
> 秦王贲引黄灭亡河水灌魏国大梁，魏国；秦李信、蒙武攻楚失败
### 二十三年
### 二十四年 前223年
> 秦灭楚。
### 二十五年 前222年
>  秦王翦平定江南诸地，降服越君，楚灭亡；秦王贲攻打燕国辽东，灭燕国；王贲攻打赵国公族代，赵灭亡
### 始皇帝元年 公元前221年 秦始皇帝元年
> 秦王贲南下伐齐，齐灭亡；天下一统，嬴政自称始皇帝。
### 二年 公元前220年
### 三年
### 四年
### 五年
### 六年
### 七年
### 八年
### 九年
### 十年 
### 十一年
### 十二年 
> 始皇帝崩。


```

武王


纲　己卯，周武王十有三年，冬一月癸巳，周王发帅师会诸侯伐商，告于皇天后土、所过名山大川。

纪　王闻纣暴虐滋甚，杀王子比干，囚箕子，微子抱其祭器奔周，于是遍告诸侯曰：“殷有重罪，不可以不伐！”遂东伐纣。

纲　春正月，周王大会诸侯于孟津，誓师伐商。二月癸亥，周王陈师于商郊。甲子，商受帅其旅会战于牧野。

纲　商师溃，受反奔鹿台自燔死。王即位，国号周，复商旧政。

纪　纣闻武王来，亦发兵七十万人拒武王。武王使师尚父与百夫致师，以大卒驰纣师。纣师虽众，皆无战心，倒兵以战，以开武王。武王驰之，纣兵皆崩畔。纣反走，登鹿台之上，衣珠玉，自燔而死。武王斩妲己。于是封比干之墓，表商容之闾，发钜桥之粟，散鹿台之财，归顷宫之女。殷人咸喜曰：“王之于仁人也，死者封其墓，况于生者乎？王之于贤人也，亡者表其闾，况于在者乎？王之于财也，聚者散之，况于复籍乎？王之于色也，在者归其父母，况于复征乎？”

纲　封纣子武庚为殷侯，使管叔、蔡叔、霍叔监殷。

纲　夏四月，王来自商，诸侯受命于周。

纪　诸侯尊王为天子，王始改正朔，以建子月为岁首，改祀曰年。色尚赤，服以冕。

归马华山之阳，放牛桃林之野，倒载干戈，包之虎皮，车甲衅而藏之府库，示天下不复用。

纲　大封建诸侯于天下。

纪　王追思元圣，封神农之后于焦，黄帝之后于祝，帝尧之后于蓟，帝舜之后于陈，大禹之后于杞。于是封功臣谋士，而师尚父为首，封于营丘，曰齐；封周公于曲阜，曰鲁；召公奭于北燕；毕公高于毕；叔鲜于管；叔度于蔡；叔振铎于曹；叔武于郕；叔虔于霍；康叔封于卫。兄弟之国十有五人，同姓者四十余人。班赐宗彝，分殷之器物于诸侯。

纲　祀于周庙，追王太王、王季、文王，因定谥法。

纪　祀于太庙，始定祀先之礼。讳名立谥，贱不诔贵，幼不诔长，惟天子称天以诔之，诸侯不得相诔。追王古公亶父曰太王，季历曰王季，文考曰文王。

纲　柴于上帝，望于山川，大告武成。

纲　王受丹书之戒，为铭以自警。

纪　王践阼三月，召士大夫而问焉，曰：“恶有藏之约，行之博，万世可以为子孙恒者乎？”师尚父对曰：“在丹书，有之曰：‘敬胜怠者吉，怠胜敬者灭，义胜欲者从，欲胜义者凶。’凡事不强则枉，弗敬则不正；枉者灭废，敬者万世。藏之约，行之博，可以为子孙恒者，此言之谓也。”王闻书之言，惕然恐惧，退而为戒，书于席之四端及几、鉴、盥盘、楹、杖、带、履屦、觞豆、户牖、剑、弓、矛，各为铭焉。

纲　王访道于箕子，箕子陈洪范。

纪　王克殷，释箕子之囚，访问以天道，箕子以洪范陈之，乃封于朝鲜而不臣。

纲　殷故臣伯夷、叔齐去周，隐于首阳山，不食而死。

纪　伯夷、叔齐，孤竹君之二子也。父欲立叔齐；及父卒，叔齐逊伯夷。伯夷曰：“父命也。”遂逃去。叔齐亦不肯立而逃之，国人立其中子。及武王伐纣，夷、齐乃相与叩马陈君臣以谏。左右欲兵之，太公曰：“此义人也！”扶而去之。武王已平殷乱，天下宗周，而夷、齐耻之，隐于首阳山，义不食周粟，采薇而食之。及饿且死，作歌曰：“登彼西山兮，采其薇矣，以暴易暴兮，不知其非矣。神农、虞、夏忽焉没兮，我安适归矣？吁嗟徂兮，命之衰矣！”遂饿死于首阳山。

纲　立彻法。

纲　迁都于镐。

纲　建学养老。作大武乐。

纲　肃慎氏来贡。

纪　时九夷、八蛮，各以方物来贡。肃慎氏贡楛矢、石砮，其长尺有咫。王欲昭令德之致远，铭其括曰“肃慎氏之贡矢”。

纲　庚辰，十有四年，西旅献獒，召公奭作书戒王。

纪　西旅底贡厥獒，召公以獒非常贡，易启人主异好，不可以示诸侯，乃作书名曰旅獒，用训于王。

纲　王有疾，周公旦祝告三后，求以身代王。

纪　武王有疾，周公以王室未安，殷民未服，根本易摇，故请命太王、王季、文王，欲以身代王死。史录其册祝之文，藏于金縢之匮。王翼日乃瘳。

纲　辛巳，十有五年，春，巡狩方岳，祀百神，朝诸侯。

纲　壬午，十有六年，夏，箕子来朝。

纪　箕子朝周，过故殷墟，伤宫室毁圮，禾黍生焉，欲哭不可，欲泣则为近妇人，故作麦秀之歌曰：“麦秀渐渐兮，禾黍油油兮，彼狡童兮，不与我好兮！”殷之遗民闻之，莫不流涕。

纲　乙酉，十有九年，冬十有二月，王崩，世子诵践位。周公旦位冢宰，正百工。





纲鉴易知录卷三


周纪


成王


纲　丙戌，周成王元年，周公旦相王，践阼而治。

纪　成王幼，不能涖阼，周公摄政，践阼而治，南面负扆，以朝诸侯。

抗世子法于伯禽，欲令成王之知父子、君臣、长幼之道也。成王有过，则挞伯禽，所以示成王世子之道也。

纲　周公旦作诰以告召公奭。

纪　时召公为三公，自陕以西召公主之，自陕以东周公主之。成王既幼，周公摄政，当国。召公疑之，周公作君奭，于是召公乃说。

纲　夏六月，葬武王于毕。

纲　王冠。

纪　既葬武王，冠成王，而朝于祖以见诸侯。周公命祝雍作颂，曰：“祝王辞达而已，勿多也。”祝雍辞曰：“使王近于民，远于佞，啬于时，惠于财，亲贤而任能。”其颂曰：“令月吉日，王始加元服，去王幼志服衮职。钦若昊天，六合是式，率尔祖考，永永无极！”

纲　命周公元子伯禽代就封于鲁。

纪　伯禽就封于鲁，周公谓伯禽曰：“我文王之子，武王之弟，今王之叔父，吾于天下不贱矣。然我一沐三握发，一饭三吐哺，起以待士，犹恐失天下之贤人。子之鲁，慎无以国骄人！”

纲　管叔及蔡叔、霍叔流言，周公居东。

纪　管叔及其群弟流言于国曰：“公将不利于孺子！”王疑周公，周公乃避位居东，取易之三百八十四爻，各系以辞。

纲　丁亥，二年，王听政。周公居东，罪人斯得。

纲　戊子，三年，周公居东，作诗以贻王，名之曰鸱鸮。

纲　秋，大雷风。王迎周公于东，出郊，雨，反风。

纪　秋，大熟，未获，天大雷电以风，禾尽偃，大木斯拔。王大恐，与大夫尽弁，以启金縢之匮，见周公请代武王之事，执书以泣。乃出郊迎周公，天乃雨，反风，禾尽起，岁则大熟。

纲　管叔及蔡叔、霍叔与武庚叛，奄、淮夷、徐戎皆叛。

纪　成王既迎周公归，三叔惧，遂与武庚及淮夷等叛。

纲　命周公东征，周公作大诰于天下。

纲　鲁侯伯禽帅师伐淮夷、徐戎。

纲　讨武庚诛之，封微子启于宋，以绍殷后。

纲　致辟管叔于商，囚蔡叔于郭邻，降霍叔于庶人。遂定奄及淮夷，东土以宁。

纲　周公东征凯还，作诗以劳士卒。

纪　己丑，四年，王免丧，朝先王庙，延访于群臣。

周公归政于王，王中立听政，而四圣维之。周公常立于前，导天子以道；太公常立于左，辅天子之意；召公常立于右，拂天子之过；史佚常立于后，承天子之遗忘：是以虑无失计而举无过事。

纲　辛卯，六年，董正百官，制礼乐。

纪　周公相成王，六卿制礼、作乐、颁量，天下大治。

纲　越裳氏来朝。

纪　交趾南有越裳氏，重三译而来献白雉。周公曰：“德泽不加，君子不飨其贽。政令不施，君子不臣其人。”译曰：“吾国之黄耇曰：‘天无烈风淫雨，海不扬波，三年矣，意中国有圣人乎？’于是来朝。”周公致荐于宗庙。使者迷其归路，周公锡以车五乘，皆为指南之制，使者载之，由扶南、林邑海际，期年而至其国，故指南车常为先导，示服远人以正四方。

纲　壬辰，七年，春二月，王命太保召公相宅。三月，周公至洛，兴工营筑。王至新邑，命周公留后治洛。

纪　初，武王作邑于镐京，谓之宗周，是为西都。将营成周，居于洛邑，而未果。至是王欲如武王之志，定鼎于郏鄏，卜曰：“传世三十，历年七百。”二月，使召公先相宅。三月，周公至洛，兴工营筑，谓之王城，是为东都。曰：“此天下之中，四方入贡道里均也。”周公又营成周。王至洛邑，迁殷顽民于成周，留周公治洛，王复还归西都。

纲　设南郊，建明堂，立大社。

纲　癸巳，八年，周公分正东都。

纲　王命蔡仲复封之蔡。

纪　蔡仲，蔡叔之子也。叔没，周公以仲贤，命诸成王，复封之蔡。

纲　甲午，九年，封弟叔虞为唐侯。

纪　王与叔虞戏，削桐叶为珪以与叔虞曰：“以此封若。”史佚因请择日立叔虞。王曰：“吾与之戏耳。”史佚曰：“天子无戏言，言则史书之，礼成之，乐歌之。”于是遂封叔虞于唐，故曰唐叔虞。

纲　丙申，十有一年，周公在丰，作无逸以戒王。

纲　周公薨于丰，葬周文公于毕。

纪　周公在丰，病将殁，曰：“必葬我成周，以明吾不敢离王。”周公既卒，成王亦让，葬周公于毕，从文王，以明其不敢臣周公也。

成王以周公有勋劳于天下，赐鲁公世世祀周公以天子之礼乐。是以季夏六月，以禘礼祀周公于太庙，以文王为所出之帝，而周公配之。

纲　命君陈分正东郊成周。

纪　周公既没，命君陈分正东郊成周。

纲　丁酉，十有二年，巡狩，朝诸侯于方岳，因行黜陟之典。

纲　戊戌，十有三年，作九府圜法。

纪　初，唐、虞、夏、商之世，币金有三品，至是太公望乃立九府圜法。钱圆函方，轻重以铢，通九府之用。布帛广二尺二寸为幅，长四丈为匹。

纲　壬戌，三十有七年，夏四月，王命太保奭及群臣受顾命。

纲　王崩，太子钊即位。





康王


纲　癸亥，周康王元年，遍告诸侯朝于酆宫。

纪　诸侯来朝，王作康诰遍告之，宣示文、武之功业，乃朝见诸侯于酆宫，由是诸侯率服。

纲　甲戌，十有二年，夏六月，命毕公保厘东郊。

纲　戊子，二十有六年，太保召公奭薨。

纪　初，召公治西方，甚得民和。有司请召民，召公曰：“不劳一身而劳百姓，非吾先君文王之志也。”乃巡行乡邑，听断于棠树之下。至是卒，人思其政，不忍伐棠树，作甘棠之诗歌咏之。

纲　王崩，子瑕践位。

纪　成、康之际，天下安宁，刑错四十年不用。





昭王


纲　己丑，周昭王元年。

纲　壬寅，十有四年，鲁侯弟，弑其君幽公而自立。

纲　己卯，五十有一年，有光五色贯紫微。井水溢。王巡狩至汉，崩，子满践位。

纪　时周道渐衰，王南巡狩，反济汉，汉滨之人以胶船进王，至中流，胶液船解，王及祭公皆溺死。





穆王


纲　庚辰，周穆王元年。

纲　壬午，三年，命君牙为大司徒，伯冏为太仆正。

纲　丙申，十有七年，王西征。徐戎作乱，王归征徐戎，克之。

纪　有造父者，以善御幸于王，得八骏马，西巡狩，乐而忘反。

徐子，嬴姓，地方五百里。行仁义，得朱弓矢，自以为天瑞，乃称偃王，四方诸侯朝于徐者三十六国。王闻徐子僭号，造父为御，长驱而归以救乱。与楚连谋伐徐。徐子不忍斗其民，北走彭城，百姓随之以万数。徐子将死曰：“吾赖于文德，而不明武备，故至此！”王乃以赵城封造父，其族由此为赵氏。

纲　甲寅，三十有五年，征犬戎。

纪　王将征犬戎；祭公谋父谏曰：“不可！先王耀德不观兵。夫兵，戢而时动，动则威；观则玩，玩则无震。是故，先王之制：邦内甸服，邦外侯服，侯卫宾服，蛮夷要服，戎翟荒服。甸服者祭，侯服者祀，宾服者享，要服者贡，荒服者王。日祭，月祀，时享，岁贡，终王。先王之训也，不祭、不祀、不享、不贡、不王，于是乎有刑罚之辟，有攻伐之兵，有征讨之备，有威让之令，有文告之辞；布令、陈辞而又不至，则又增修于德，无勤民于远。是以近无不听，远无不服。今犬戎氏以其职来王，而必以不享征之，且观之兵，其无乃废先王之训，而王几顿乎？”王不听，遂征之，得四白狼、四白鹿以归。自是荒服者不至。

纲　己巳，五十年，作吕刑诰四方。

纲　甲戌，五十有五年，王崩于祗宫，子繄扈践位。

纪　初，穆王欲肆其心，周行天下，将皆必有车辙马迹焉。祭公谋父作祈招之诗以止王心，其诗曰：“祈招之愔愔，式昭德音，思我王度，式如玉，式如金。形民之力，而无醉饱之心！”王以是获没于祗宫。





共王


纲　乙亥，周共王元年。

纲　丁丑，三年，王游于泾上。

纪　王游于泾上，密康公从，有三女奔之。其母曰：“必致之于王。夫兽三为群，人三为众，女三为粲。粲，美物也，汝何德以堪之？王犹不堪，况尔小丑乎！小丑备物，终必亡！”康公私而不献。一年，王灭密。

纲　丙戌，十有二年，王崩，子囏践位。





懿王


纲　丁亥，周懿王元年，徙都于槐里。

纲　戊子，二年，王室衰微，诗人作刺。

纲　辛亥，二十有五年，王崩，共王之弟辟方立。





孝王


纲　壬子，周孝王元年。

纲　甲子，十有三年，封非子为附庸，邑之秦。

纪　恶来革之后有非子者，好马，善养息之。王命主马汧、渭之间，马大蕃息。王封为附庸之君，邑于秦，使续伯翳后。

纲　大雨雹，牛马死，江、汉冰。

纲　丙寅，十有五年，王崩，诸侯复立懿王太子燮。





夷王


纲　丁卯，周夷王元年，天子始下堂见诸侯，觐礼废。

纲　己巳，三年，命虢公伐太原之戎。

纪　时荒服不至，命虢公帅六师以伐太原之戎，至俞泉，获马千匹。

纲　甲戌，八年，楚子熊渠伐庸、扬粤，至于鄂。

纲　壬午，十有六年，王崩，子胡践位。

纲　杀齐侯不辰，立其弟静。王暴虐，诗人作刺。





厉王


纲　癸未，周厉王元年，楚子自去其僭号。

纲　癸巳，十有一年，淮夷入寇，命虢仲帅师征之。

纲　辛丑，十有九年，齐公子山弑其君胡公而自立。

纲　齐侯徙治临淄。

纲　壬子，三十年，以荣夷公为卿士。

纪　王好利，近荣夷公，大夫芮良夫谏曰：“荣公好专利而不知大难。夫利，百物之所生也，天地之所载也，而或专之，其害多矣。夫王人者，将导利而布之上下者也，使神人百物无不得其极，犹日怵惕惧怨之来也。今独专利，其可乎？匹夫专利，犹谓之盗，王而行之，其归鲜矣。荣公若用，周必败！”王不听，卒以荣公为卿士，诸侯不享。

纲　乙卯，三十有三年，使人监谤，杀言者。

纪　厉王虐，国人谤王。召公告曰：“民不堪命矣！”王怒，得卫巫，使监谤者；以告，则杀之。国人莫敢言，道路以目。王喜，告召公曰：“吾能弭谤矣。”召公曰：“是障之也！防民之口，甚于防川。川壅而溃，伤人必多，民亦如之。是故，为川者决之使导，为民者宣之使言。夫民虑之于心而宣之于口，成而行之，胡可壅也？若壅其口，其与能几何！”王弗听，于是国人莫敢出言。

纲　丙辰，三十有四年，召公作诗讽王。

纲　凡伯作诗，切责僚友，因以讽王。

纲　丁巳，三十有五年，王暴虐滋甚，芮伯作诗刺之。

纲　国人作诗刺王。

纲　己未，三十有七年，国人叛，王出居彘。太子靖匿于召公家。

纪　王心戾虐，万民弗忍，乃相与叛，袭王；王出奔于彘。太子靖匿于召公之家，国人乃围之。召公曰：“昔吾骤谏王，王不从，以及此难也。今杀王太子，王其以我为雠而怼怒乎？夫事君者，险而不怼，怨而不怒，况事王乎！”乃以其子代王太子，太子竟得脱。

纲　庚申，三十有八年，春，王在彘，召公、周公行政，号共和。

纪　召公、周公二相，以太子靖幼，相与和协，共理国事，号曰“共和”。

纲　癸酉，五十有一年，王死于彘。周公、召公奉太子靖即位。





宣王


纲　甲戌，周宣王元年，周公、召公辅政。

纪　周公、召公辅王修政，法文、武、成、康之遗风，任申伯、仲山甫、张仲，诸侯复宗周。

纲　命秦仲为大夫，讨西戎。

纲　命尹吉甫帅师北伐狁。

纲　乙亥，二年，旱。

纲　命方叔将兵南征荆蛮。

纲　遣召穆公虎帅师伐淮南之夷。

纲　王自将亲征淮北徐夷。

纲　己卯，六年，大旱，王侧身修行。

纪　宣王承厉王之烈，内有拨乱之志，遇灾而惧，侧身修行，欲消去之。天下喜于王化复行，百姓见忧，故仍叔作诗以美之。

纲　乙酉，十有二年，鲁侯来朝，以其二子括、戏见王，王命戏为鲁世子。

纲　王不藉千亩。

纪　王不藉千亩。虢文公谏曰：“夫民之大事在农，上帝之粢盛于是乎出，民之蕃庶于是乎生，事之共给于是乎在，和协辑睦于是乎兴，财用蕃殖于是乎始，敦庬纯固于是乎成。是故，稷为大官，惟农是务，无有求利于其官以干农功。三时务农，而一时讲武，故征则有威，守则有财。若是则能媚于神而和于民，享祀时至而布施优裕也。今天子欲修先王之绪而弃其大功，匮神乏祀而困民之财，将何以求福用民？”王弗听。

纲　乙未，二十有二年，王后姜氏脱簪珥谏王，王勤政中兴。

纪　王尝晏起，姜后脱簪珥待罪于永巷，使其傅母通言于王曰：“妾不才，至使君王乐色而忘德，失礼而晏朝。夫苟乐色必好奢，好奢必穷乐。穷乐者乱之所兴也，原乱之兴自婢子始，敢请罪！”王曰：“寡人不德，实自生过，非夫人之罪也。”自是勤于政事，早朝晏罢，卒成中兴之名。

纲　癸卯，三十年，有马化为人。

纪　时有马化为人，有兔舞于镐京。

纲　壬子，三十有九年，伐姜戎，战于千亩，王师败绩。

纲　癸丑，四十年，料民于太原。

纪　王既丧南国之师，乃料民于太原。仲山甫谏曰：“民不可料也！夫古者不料民而知其多少，司民协孤终，司商协民姓，司徒协旅，司寇协奸，牧协职，工协革，场协入，廪协出。是则少多死生出入往来者，皆可知也。于是又审之以事，王治农于藉，搜于农隙，耨获亦于藉，狝于既烝，狩于毕时。是皆习民数者也，又何料焉？且无故而料民，天所恶也，害于政而妨于后嗣！”王弗听。

纲　丙辰，四十有三年，杀大夫杜伯；左儒争，死之。

纪　王将杀杜伯而非其罪，伯之友左儒争之于王，九复之而王不许。王曰：“汝别君而异友也。”儒曰：“君道友逆，则顺君以诛友；友道君逆，则顺友以违君。”王怒曰：“易而言则生，不易则死！”儒曰：“士不枉义以从死，不易言以求生。臣能明君之过，以正杜伯之无罪。”王杀杜伯，左儒死之。

纲　己未，四十有六年，王崩，太子涅立。





幽王


纲　庚申，周幽王元年。

纲　壬戌，三年，王嬖宠褒氏。

纪　初，褒人有罪，请入女子于王以赎罪，是为褒姒。幽王三年，之后宫，见而爱之，生子伯服。

纲　西周三川皆震。泾、渭、洛竭，岐山崩。

纪　西周泾、渭、洛三川皆震。伯阳父曰：“周将亡矣！夫天地之气不失其序，若过其序，民乱之也。阳伏而不能出，阴迫而不能烝，于是有地震。今三川实震，是阳失其所而镇阴也。阳失而在阴，川源必塞。源塞，国必亡。夫水土演而民用足也；土无所演，民乏财用，不亡何待！昔伊、洛竭而夏亡，河竭而商亡。今周德若二代之季矣，其川源又塞，塞必竭。夫国必依山川；山崩、川竭，亡之征也。川竭山必崩，若国亡，不过十年，数之纪也。夫天之所弃，不过其纪。”是岁也，三川皆竭，岐山崩。十一年幽王乃灭，周乃东迁。

纲　癸亥，四年，卫侯和作诗悔过，因以讽王。

纲　群臣作诗刺谗，因以讽王。

纲　诗人伤时之乱，征役不息，作诗以刺时政。

纲　乙丑，六年，冬十月朔，日有食之。

纲　丙寅，七年，用尹氏，家父作诗刺之。

纲　丁卯，八年，以郑伯友为司徒。

纲　戊辰，九年，夏六月，陨霜。

纲　王废申后及太子宜臼，以褒姒为后，其子伯服为太子。宜臼奔申。

纪　王废申后及太子宜臼，宜臼奔申。太史伯阳曰：“祸成矣，无可奈何！”

褒姒不好笑。王欲其笑，万方，故不笑。王与诸侯约，有寇至举烽火为信，则举兵来援。王欲褒姒笑，乃无故举火，诸侯至而无寇，褒姒大笑。褒姒好闻裂缯声，王发缯裂之以适其意。虢石父为人佞，善谀，好利，王以为卿，用事，国人皆怨。

纲　庚午，十有一年，伐申。申侯与犬戎入寇，戎弑王于骊山下，郑伯友死之。晋、卫、秦以兵来援，平戎，与郑世子掘突，共立故太子宜臼。

纪　王欲杀故太子宜臼，求之于申。申侯弗予，王伐之。申侯与鄫人召西夷犬戎伐王。王举烽火征兵，兵莫至；犬戎遂杀王于骊山下，虏褒姒，并杀郑桓公，尽取周宝赂而去。晋文侯、卫武公、秦襄公将兵救周，平戎，与郑世子掘突即申国共立故太子宜臼，是为平王，而西周遂亡。





平王


纲　辛未，周平王元年，迁都于东都洛邑。

纪　平王立，东迁于洛邑，避戎寇也。是时周室衰微，诸侯强并弱，齐、楚、秦、晋始大，政由方伯。

纲　命秦襄为诸侯，赐以岐、丰之地。

纪　王东徙洛邑，秦襄公以兵送王。王封襄公为诸侯，赐之岐、丰之地。襄公于是始国，而与东诸侯通使聘享之礼。

纲　命卫侯和为公，锡晋侯仇命。

纲　秦祀上帝于西畤。

纲　癸酉，三年，以郑掘突为司徒。

纲　己卯，九年，秦东徙汧、渭之会。

纲　癸未，十有三年，卫武公薨，子扬嗣。

纪　初，武公年九十有五，犹箴儆于国，曰：“自卿以下，至于师长士，苟在朝者，无谓我老耄而舍我，必交戒训导我。在舆有旅贲之规，位宁有官师之典，倚几有诵训之谏，居寝有暬御之箴，临事有瞽史之道，宴居有师工之诵。史不失书，矇不失诵，以训御之。”于是乎作懿戒以自警。及其没也，谓之叡圣武公。

纲　乙酉，十有五年，秦作鄜畤。

纪　秦文公梦黄蛇自天下属地，其口止于鄜衍。文公问史敦，敦曰：“此上帝之征，君其祠之。”于是作鄜畤，用三牲郊祭白帝焉。

纲　己丑，十有九年，遣畿内之民戍申。

纲　辛卯，二十有一年，秦伯大败戎师，收岐西之地。自岐以东归于王。

纲　壬辰，二十有二年，王室衰微，诸侯背叛。

纲　甲午，二十有四年，宗周宫室圮，诗人作黍离。

纲　秦初有三族之罪。

纲　丙申，二十有六年，晋侯封其叔父成师于曲沃。

纲　戊午，四十有八年，鲁初请郊庙之礼。

纪　鲁惠公使宰让请郊庙之礼于天子，王使史角往鲁，公止之，其后在鲁，于是有墨翟之学。鲁之用郊始于此。

纲　鲁惠公薨，国人立其子息姑。

纲　己未，四十有九年，春王正月。

纪　是时天子微弱，诸侯放恣，赏罚不行。故孔子因鲁史修春秋，以寓王法，托始于此年，首书“春王正月”。

纲　秋七月，王使宰咺锡鲁惠公仲子之赗。

纲　辛酉，五十有一年，春二月己巳，日有食之。

纲　三月，王崩，孙林践位。

纲　秋，武氏如鲁求赙。

纲　郑祭足帅师入寇。

纪　郑武公、庄公为平王卿士，王贰于虢，郑伯怨王，王曰：“无之。”故周、郑交质，王子狐为质于郑，郑公子忽为质于周。王崩，周人将畀虢公政。夏四月，郑祭足帅师取温之麦；秋，又取成周之禾。





桓王


纲　壬戌，周桓王元年，春二月，卫州吁弑其君桓公而自立。

纲　丙寅，五年，春三月，郑伯使宛归祊田于鲁。

纲　己巳，八年，冬十一月，鲁公子轨弑其君隐公而自立。

纪　羽父请杀桓公，将以求太宰。隐公曰：“为其少故也，吾将授之矣。使营莬裘，吾将老焉。”羽父惧，反谮公于桓公而请弑之。壬辰，羽父使贼弑公于氏，立桓公。

纲　庚午，九年，春三月，郑伯以璧假鲁许田。

纪　桓公即位，修好于郑。郑人请复祀周公，卒易祊田。公许之，郑伯以璧假许田，为周公祊故也。

纲　甲戌，十有三年，秋，蔡人、卫人、陈人从王伐郑。

纪　初，王夺郑伯政，郑伯不朝。王以诸侯伐郑，郑伯御之，战于葛。蔡、卫、陈皆奔，王卒大败。祝聃射王中肩，王亦能军，祝聃请从之。郑伯曰：“君子不欲多上人，况敢陵天子乎？苟自救也，社稷无陨多矣！”郑伯使祭足劳王，且问左右。

纲　甲申，二十有三年，春二月，王使家父如鲁求车。

纲　三月，王崩，子佗践位。





庄王


纲　乙酉，周庄王元年。

纲　丁亥，三年，春正月，鲁侯会齐侯于泺，鲁侯与夫人姜氏遂如齐。夏四月，齐侯杀鲁桓公，立其子同。

纪　鲁侯将有行，与姜氏如齐。申曰：“女有家，男有室，无相渎也，谓之有礼。易此必败。”公会齐侯于泺，遂及文姜如齐，齐侯通焉。公谪之，以告。夏，享公，使公子彭生乘公，公薨于车。齐人立其子同。

纲　秋，周公黑肩谋弑王，伏诛。王子克奔燕。

纪　周公黑肩欲弑庄王而立王子克，辛伯告王，遂与王杀周公。王子克奔燕。初，子仪有宠于桓王，王属诸周公。辛伯谏曰：“并后匹嫡，两政耦国，乱之本也！”周公弗从，故及。

纲　戊子，四年，夏，单伯送王姬。秋，鲁筑王姬之馆于外。冬，王使荣叔如鲁，锡桓公命，王姬归于齐。

纲　甲午，十年，夏四月，辛卯夜，恒星不见。夜中，星陨如雨。

纲　乙未，十有一年，冬十一月，齐无知弑其君诸儿。

纪　僖公之母弟曰夷仲年，生公孙无知，有宠于僖公，襄公绌之。公使连称、管至父戍葵丘；瓜时而往，曰“及瓜而代”。期戍，请代，弗许。二人遂因无知以作乱，弑襄公而立无知。初，襄公立，无常。鲍叔牙曰：“君使民慢，乱将作矣！”奉公子小白奔莒。乱作，管夷吾、召忽奉公子纠奔鲁。

纲　丙申，十有二年，春，齐人杀无知。鲁侯及齐大夫盟于蔇。

纲　夏，鲁侯伐齐纳纠。齐小白入于齐。

纲　秋八月，鲁及齐师战于乾时，鲁师败绩。

纲　九月，齐公子小白立。齐人取子纠于鲁杀之。

纪　鲍叔帅师言于鲁曰：“子纠，亲也，请君讨之。管、召，雠也，请受而甘心焉。”乃杀子纠于生窦。召忽死之；管仲请囚。

纲　齐侯以管夷吾为相。

纪　初，桓公自莒反于齐，使鲍叔为宰，辞曰：“君加惠于臣，使不冻馁，则君之赐也，若必治国家，则非臣之所能也，其管夷吾乎！臣所不若夷吾者五：宽惠柔民，弗若也；治国家不失其柄，弗若也；忠信可结于百姓，弗若也；制礼义可法于四方，弗若也；执枹鼓立于军门，使百姓加勇焉，弗若也。”桓公曰：“夫管夷吾射寡人中钩，是以滨于死。”鲍叔曰：“夫为其君动也，君若宥而反之，夫犹是也。”桓公于是请诸鲁。庄公以问施伯，对曰：“此非欲戮之也，欲用其政也。夫管子天下之才也，所在之国，则必得志于天下。令彼在齐，则必长为鲁忧矣！请杀而以其尸授之。”庄公弗听，使束缚以予齐使。比至，桓公亲逆于郊，解其缚而与之坐，问焉。公曰：“成民之事若何？”对曰：“四民者勿使杂处，杂处则其言哤，其事易。昔圣王之处士也，使就闲燕；处工，就官府；处商，就市井；处农，就田野。少而习焉，其心安焉，不见异物而迁焉。是故其父兄之教不肃而成，其子弟之学不劳而能。”公曰：“定民之居若何？”对曰：“制国以为二十一乡，工、商之乡六，士、农之乡十五。公帅十一乡焉，国子帅五乡焉，高子帅五乡焉。”公曰：“吾何以富国？”对曰：“唯官山、海为可耳。谨盐策与铁官之数，其余轻重准此而行，然则举臂胜事，无不服籍者。”公曰：“吾欲从事于诸侯，为之奈何？”对曰：“作内政而寄军令，于是制国。五家为轨，轨为之长；十轨为里，里置有司；四里为连，连为之长；十连为乡，乡有良人焉。以为军令，五家为轨，故五人为伍，轨长帅之。十轨为里，故五十人为小戎，里有司帅之。四里为连，故二百人为卒，连长帅之。十连为乡，故二千人为旅，乡良人帅之。五乡一帅，故万人为一军，五乡之帅帅之。春以獀振旅，秋以狝治兵。是故卒伍整于里，军旅整于郊。内教既成，令勿迁徙。伍之人，祭祀同福，死丧同恤，祸灾共之。人与人相畴，家与家相畴，世同居，少同游，故夜战声相闻，可以不乖；昼战目相视，可以相识。其欢欣足以相死，居同乐，行同和，死同哀，是故守则同固，战则同强。君有此士也三万人，以方行天下，以诛无道，以屏周室，天下大国之君莫之能御也！”桓公悦，于是任管仲为相，号曰“仲父”。

纲　丁酉，十有三年，春正月，鲁侯败齐师于长勺。

纪　齐师伐鲁，战于长勺。庄公将鼓之，曹刿曰：“未可。”齐人三鼓，刿曰：“可矣。”齐师败绩，公将驰之，刿曰：“未可。”下视其辙，登轼而望之，刿曰：“可矣。”遂逐齐师。既克，公问其故，对曰：“夫战，勇气也。一鼓作气，再而衰，三而竭。彼竭我盈，故克之。夫大国，难测也，惧有伏焉。吾视其辙乱，望其旗靡，故逐之。”

纲　己亥，十有五年，冬十月，王崩，子胡齐践位。





纲鉴易知录卷四


周纪


釐王


纲　庚子，周釐王元年，春，齐侯、宋人、陈人、蔡人、邾人会于北杏。夏六月，齐人灭遂。

纪　会于北杏，以平宋乱。遂人不至，齐人灭遂而戍之。

纲　冬，鲁侯会齐侯盟于柯。

纪　齐桓公伐鲁，鲁将师败，鲁庄公请献遂邑以平。桓公许，与鲁（会）柯而盟。鲁将盟，曹沫以匕首劫桓公于坛上，曰：“反鲁之侵地！”桓公许之。已而曹沫去匕首，北面就臣位。桓公后悔，欲无与鲁地而杀曹沫。管仲曰：“许之而倍信杀之，愈一小快耳，而弃信于诸侯，失天下之援，不可！”于是与曹沫三败所亡地于鲁。诸侯闻之，皆信齐而欲附焉。

纲　辛丑，二年，冬，晋曲沃伯称灭晋，弑其君缗。

纲　癸卯，四年，冬十二月，王使虢公命曲沃伯以一军，为晋侯。

纲　甲辰，五年，春，王崩，子阆践位。





惠王


纲　乙巳，周惠王元年。

纲　丙午，二年，秋，五大夫以王子颓作乱。颓出奔温，复奔卫。卫人、燕人立颓。

纪　初，庄王爱少子子颓，欲立为太子而不克。至是大夫边伯等五人怨王，作乱，奉子颓以伐王。不克，出奔温，苏子奉子颓奔卫。卫师、燕师伐周，冬，立子颓。

纲　丁未，三年，春，郑伯执燕仲父。王处于栎。

纪　郑伯和王室不克，执燕仲父。夏，郑伯遂以王归，王处于栎。

纲　戊申，四年，春，虢公、郑伯胥命于弭，奉王归于王城，杀子颓及五大夫。王赐郑伯虎牢以东。

纲　己酉，五年，春，晋人伐骊戎，获骊姬以归。

纲　陈人杀其太子御寇，公子完与颛孙奔齐。

纪　陈厉公生子完，字敬仲。及宣公，有嬖姬生子款，欲立之，乃杀其太子御寇。御寇素爱厉公之子完，完惧祸及，于是与颛孙奔齐。齐侯使敬仲为卿，辞曰：“羁旅之臣，幸若获宥免于罪戾，君之惠也，敢辱高位以速官谤！请以死告！”使为工正。饮桓公酒，乐。公曰：“以火继之。”辞曰：“臣卜其昼，未卜其夜，不敢！”

纲　辛亥，七年，冬，郭亡。

纪　齐桓公之郭，问父老：“郭何故亡？”曰：“以其善善而恶恶。”公曰：“若子言，乃贤君也，何至于亡？”父老曰：“郭君善善不能用，恶恶不能去，所以亡也。”

纲　甲寅，十年，夏，王使召伯廖赐齐侯命。

纲　己未，十有五年，秋七月，鲁公子牙卒。八月，鲁庄公卒，子般立，冬十月，鲁庆父弑般，启方立。

纪　鲁庄公疾，问后于叔牙，对曰：“庆父材。”问于季友，对曰：“臣以死奉般！”公曰：“乡者牙曰‘庆父材’。”成季使以君命鸩叔牙，曰：“饮此，则有后于鲁国；不然，死且无后。”饮之卒，立叔孙氏。公薨，子般立。冬，庆父使圉人荦贼子般，成季奔陈，立闵公。

纲　公子庆父如齐。

纲　庚申，十有六年，春正月，齐人救邢。

纪　狄人伐邢，管仲言于齐侯曰：“戎狄豺狼，不可厌也，诸夏亲昵，不可弃也。宴安鸩毒，不可怀也。”齐人救邢。

纲　秋八月，鲁季子归于鲁。

纲　晋侯作二军。灭耿、霍、魏。为太子申生城曲沃。封赵夙于耿，毕万于魏。

纪　晋侯作二军。公将上军，太子申生将下军，赵夙御戎，毕万为右，以灭霍，灭耿，灭魏。还，为太子城曲沃；赐赵夙耿，赐毕万魏，以为大夫。士曰：“太子不得立矣！分之都城，而位以卿，先为之极，又焉得立！不如逃之，无使罪至！为吴太伯，不亦可乎，犹有令名，与其及也！”

纲　辛酉，十有七年，秋，鲁庆父弑其君闵公，季友以公子申如邾。哀姜、庆父皆出奔。

纲　冬，齐高子如鲁盟，鲁公子申入立。取庆父于莒，杀之。

纲　十二月，狄入卫，杀懿公。戴公立，卒，弟燬立。

纪　狄人伐卫。卫懿父好鹤，鹤有乘轩者。将战，国人受甲者皆曰：“使鹤！”战于荥泽，卫师败绩，杀懿公，卫众溃。济河，立戴公，以庐于曹。卒，齐人立其弟毁。文公大布之衣，大帛之冠，务材训农，通商惠工，敬教劝学，授方任能，元年革车三十乘，季年乃三百乘。

纲　壬戌，十有八年，春，齐师、宋师、曹师次于聂北，救邢。

纲　夏六月，邢迁于夷仪，齐师、宋师、曹师城邢。

纲　冬十月，鲁公子友帅师败莒师于郦，获莒挐。鲁侯赐季友汶阳之田及费。

纲　癸亥，十有九年，春正月，诸侯城楚丘以封卫。

纲　夏五月，虞师、晋师伐虢，灭下阳。

纪　晋荀息以屈产之乘与垂棘之璧假道于虞以伐虢，虞公许之。宫之奇谏不听，遂起师。夏，晋里克、荀息帅师会虞师伐虢，灭下阳。

纲　乙丑，二十有一年，春正月，齐侯、宋公、鲁侯、陈侯、卫侯、郑伯、许男、曹伯侵蔡；蔡溃，遂伐楚。次于陉。楚屈完来盟于师，盟于召陵。

纪　齐侯以诸侯之师侵蔡；蔡溃，遂伐楚。楚子使问师故。管仲对曰：“昔召康公命我先君太公曰：‘五侯九伯，女实征之，以夹辅周室！’尔贡包茅不入，王祭不共，无以缩酒，寡人是征！昭王南征而不复，寡人是问！”对曰：“贡之不入，罪也，敢不共给？明王之不复，君其问诸水滨！”师进，次于陉。楚子使屈完如师，师退，盟于召陵。

纲　丙寅，二十有二年，春，晋侯杀其世子申生。

纪　初，晋献公以骊姬为夫人，生奚齐，其娣生卓子。及将立奚齐，姬谓太子曰：“君梦齐姜，必速祭之。”太子祭于曲沃，归胙于公。公田，姬寘诸宫六日。公至，毒而献之。公祭之地，地坟。与犬，犬毙。与小臣，小臣亦毙。姬泣曰：“贼由太子！”太子奔新城，公杀其傅杜原款。或谓太子：“子辞，君必辨焉。”太子曰：“君非骊姬，居不安，食不饱。我辞，姬必有罪。君老矣，吾又不乐。”曰：“子其行乎？”太子曰：“君实不察其罪，被此名也。以出，人谁纳我！”缢于新城。姬遂谮二公子，曰：“皆知之。”重耳奔蒲，夷吾奔屈。

纲　夏，齐侯、宋公、鲁侯、陈侯、卫侯、郑伯、许男、曹伯，会王世子于首止。

纪　惠王以惠后故，将废太子郑而立王子带，故齐桓公帅诸侯会王世子，以定其位。

纲　秋九月，虞大夫百里奚奔秦。秦始得志于诸侯。

纲　冬十二月，晋人灭虢，虢公丑奔京师。遂灭虞，执虞公，归其职贡于王。

纲　己巳，二十有五年，冬十二月，二崩，太子郑践位。





襄王


纲　庚午，周襄王元年，宰周公会齐侯、鲁侯、宋子、卫侯、郑伯、许男、曹伯于葵丘。

纪　王使宰孔赐齐侯胙，使无下拜。对曰：“天威不违颜咫尺，小白余敢贪天子之命无下拜！恐陨越于下，以遗天子羞，敢不下拜！”下拜，登受。

纲　晋献公卒，奚齐立。冬，晋里克杀其君之子奚齐，荀息立奚齐之弟卓。里克弑其君卓及其大夫荀息。

纪　初，献公使荀息傅奚齐。公疾，召之曰：“以是藐诸孤，辱在大夫。其若之何？”对曰：“臣竭股肱之力，加之以忠贞。其济，君之灵也；不济，则以死继之。”冬十月，里克杀奚齐于次，书曰“杀其君之子”，未葬也。荀息将死之，人曰：“不如立卓子而辅之。”荀息立公子卓，以葬。十一月，里克杀公子卓于朝，荀息死之。

纲　辛未，二年，夏四月，周公忌父、王子党会秦师及齐隰朋，立晋公子夷吾为晋侯。

纲　壬申，三年，春，王使召武公、内史过赐晋侯命。

纪　晋侯受玉，惰。过归告王曰：“晋侯其无后乎？王赐之命，而惰于受瑞。先自弃也已，其何继之有！礼，国之干也。敬，礼之舆也。不敬则礼不行，礼不行则上下昏，何以长世？”

纲　癸酉，四年，秋，王子带奔齐。

纪　王子带以戎入寇，王讨之，王子带奔齐。齐侯使管夷吾平戎于王，王以上卿之礼飨之。辞曰：“臣，贱有司也，有天子之二守国、高在。若节春、秋，来承王命，何以礼焉！陪臣敢辞！”王曰：“舅氏，余嘉乃勋，应乃懿德，谓督不忘，往践乃职，无逆朕命！”管仲受下卿之礼而还。

纲　丙子，七年，冬，齐大夫管仲卒。

纪　仲病，桓公问：“群臣谁可相者？”仲曰：“知臣莫如君。”公曰：“易牙如何？”对曰：“杀子以适君，非人情，不可！”“开方如何？”曰：“倍亲以适君，非人情，难近！”“竖刁如何？”曰：“自宫以适君，非人情，难亲！”仲死而桓公不用其言，近用三子，三子专权。

纲　丁丑，八年，春正月，陨石于宋五；六鹢退飞过宋都。

纲　戊寅，九年，冬十二月，齐侯小白卒，五子争立。

纪　桓公卒，五公子各树党争立，遂相攻；以故宫中空，莫敢棺桓公。尸在床上六十七日，尸虫出于户。易牙立无亏，孝公奔宋。

纲　壬午，十有三年，秋，宋公、楚子、陈侯、蔡侯、郑伯、许男、曹伯会于盂，执宋公以伐宋。

纲　癸未，十有四年，夏，王召叔带于齐。

纲　冬十一月，宋公及楚人战于泓，宋师败绩。

纪　郑伯如楚，宋公伐郑，楚人伐宋以救郑，宋公及楚人战于泓。宋人既成列，楚人未既济，司马子鱼曰：“彼众我寡，请及其未既济击之。”公曰：“不可。”既济而未成列，又以告，公曰：“未可。”既陈而后击之，宋师败绩，公伤股，门官歼焉。国人皆咎公，公曰：“君子不重伤，不禽二毛。古之为军也，不以阻隘也；寡人虽亡国之余，不鼓不成列。”世笑以为宋襄之仁。

纲　甲申，十有五年，秋九月，晋惠公卒，子圉嗣。

纲　乙酉，十有六年，春正月，晋公子重耳入于晋。

纲　王使王子虎、内史兴锡晋侯命。

纲　晋侯赏从亡之臣。

纪　初，文公出奔，十九年而后反国。尝馁于曹，介子推割股以食之。及归，赏从亡者狐偃、赵衰、颠颉、魏犨而不及子推。子推之从者悬书宫门曰：“有龙矫矫，顷失其所。五蛇从之，周流天下。龙饥乏食，一蛇刲股。龙返于渊，安其壤土。四蛇入穴，皆有处所。一蛇无穴，号于中野。”公曰：“噫！寡人之过也！”使人求之不得，隐绵上山中。焚其山，子推死焉，后人为之寒食。文公环绵上田封之，号曰介山。

纲　秋，王废狄后。王子带以狄入寇，王出居于郑，告难于诸侯。

纲　丙戌，十有七年，夏四月，晋侯逆王入于王城，王赐之田。

纪　秦伯师于河上，将纳王。狐偃言于晋侯曰：“求诸侯莫如勤王。诸侯信之，且大义也。”晋侯辞秦师而下，右师围温，左师逆王。王入于王城。取叔带于温杀之。晋侯朝王，请隧。王弗许，曰：“王章也。未有代德，而有二王，亦叔父之所恶也。”乃赐以阳樊、温、原、茅之田。

冬，晋侯围原，命三日之粮，原不降。命去之，谍出曰：“原将降矣。”军吏请待之，公曰：“信，国之宝也，民之所庇也。得原失信，何以庇之？所亡滋多。”退一舍而原降。

纲　戊子，十有九年，冬，楚人、陈侯、蔡侯、郑伯、许男围宋。

纪　楚子及诸侯围宋，宋公孙固如晋告急。先轸曰：“报施救患，取威定霸，于是乎在矣。”狐偃曰：“楚始得曹而新昏于卫。若伐曹、卫，楚必救之，则宋免矣。”于是搜于被庐，作三军。谋元师，赵衰曰：“郤縠可。说礼、乐而敦诗、书。诗、书义之府也，礼、乐德之则也；德、义利之本也。”乃使郤縠将中军。

纲　己丑，二十年，春，晋侯侵曹。晋侯伐卫，楚人救卫。

纲　三月，晋侯入曹，执曹伯畀宋人。

纲　夏四月，晋侯、齐师、宋师、秦师及楚人战于城濮，楚师败绩。

纲　冬，王狩于河阳。

纪　诸侯会于温。晋侯召王，以诸侯见，且使王狩。仲尼曰：“以臣召君，不可以训！”故书曰“天王狩于河阳”。

纲　癸巳，二十有四年，冬，晋侯重耳卒，子嗣。

纲　甲午，二十有五年，春二月，秦人入滑。夏四月，晋人及姜戎败秦师于殽。

纲　冬十二月，鲁僖公卒，子兴嗣。

纲　丁酉，二十有八年，春，秦人伐晋。

纪　秦伯伐晋，济河焚舟，取王官及郊。晋人不出，遂自茅津济，封殽尸而还，遂霸西戎，用孟明也。

纲　庚子，三十有一年，夏，秦穆公卒，子嗣。

纪　穆公卒，葬雍。以子车氏之三子奄息、仲行、虎为殉，皆秦之良也，国人哀之，为之赋黄鸟。

纲　壬寅，三十有三年，秋八月，王崩，子壬臣践位。





顷王


纲　癸卯，周顷王元年，春，毛伯如鲁求金。二月，鲁叔孙得臣如京师。辛丑，葬襄王。

纲　丁未，五年，夏，邾文公卒，子貜且嗣。

纪　初，邾文公卜迁于绎，史曰：“利于民而不利于君。”邾子曰：“苟利于民，孤之利也。天生民而树之君，以利之也。”左右曰：“命可长也，君何弗为？”邾子曰：“命在养民。死之短长，时也。民苟利矣，迁也，吉莫如之。”遂迁于绎。五月，邾子卒，君子曰“知命”。

纲　戊申，六年，春，王崩，子班践位。





匡王


纲　己酉，周匡王元年，冬十一月，齐侯侵鲁西鄙，遂伐曹，入其郛。

纪　齐侯侵鲁，遂伐曹，入其郛，讨其朝鲁也。季文子曰：“齐侯其不免乎？己则无礼，而讨于有礼者。曰：‘女何故行礼！’礼以顺天，天之道也。己则反天，而又以讨人，难以免矣！”

纲　壬子，四年，春，鲁文公卒，子赤嗣。秋，鲁公子遂弑其君之子赤及公子视，立公子倭。

纲　甲寅，六年，秋九月，晋赵盾弑其君夷皋，迎襄公弟黑臀于周立之。

纪　初灵公不君，厚敛以雕墙；从台上弹人而观其避丸也。宰夫胹熊蹯不熟，杀之，寘诸畚，使妇人载以过朝。宣子骤谏，公患之，使麑贼之。晨往，寝门辟矣，盛服将朝，尚早，坐而假寐。麑退，叹而言曰：“不忘恭敬，民之主也。贼民之主，不忠；弃君之命，不信：有一于此，不如死也！”触槐而死。秋九月，晋侯饮赵盾酒，伏甲，将杀之，灵辄免之，遂自亡也。赵穿攻灵公于桃园，宣子未出境而复。太史书曰：“赵盾弑其君。”以示于朝。宣子曰：“不然。”对曰：“子为正卿，亡不越境，反不讨贼，非子而谁？”宣子曰：“呜呼，‘我之怀矣，自贻伊戚’，其我之谓矣！”

纲　冬十月，王崩，弟瑜立。





定王


纲　乙卯，周定王元年，春，楚子伐陆浑之戎，王使王孙满劳楚子。

纪　楚子伐陆浑之戎，遂至于雒，观兵于周疆。王使王孙满劳之，楚子问鼎之大小轻重焉。对曰：“在德不在鼎。昔夏之方有德也，铸鼎象物，用能协于上下，以承天休。德之休明，虽小，重也。其奸回昏乱，虽大，轻也。天祚明德，有所底止，周德虽衰，天命未改，鼎之轻重未可问也。”

纲　甲子，十年，春，楚子围郑。夏六月，晋荀林父帅师及楚子战于邲，晋师败绩。

纲　晋屠岸贾杀赵朔于下宫，灭其家。

纪　晋景公时，赵盾卒，子朔嗣。朔娶晋成公姊庄姬。屠岸贾始有宠于灵公，至景公三年，贾为司寇，乃治灵公之贼，遍告诸将曰：“盾虽不知，犹为贼首。以臣弑君，子孙在朝，何以惩罪！”遂攻赵氏于下宫；杀赵朔，灭其族。朔妻有遗腹，走公宫匿。既免身，生男。贾闻之，索于宫中。夫人置儿绔中，祝曰：“赵宗灭乎，若号；即不灭，若无声。”及索，儿无声。已脱，朔客公孙杵臼谓朔友程婴曰：“立孤与死孰难？”婴曰：“死易，立孤难耳。”杵臼曰：“子强为其难者；吾为其易者，请先死。”杵臼取他儿匿山中。婴出，谬曰：“与我千金，吾告赵氏孤处。”贾喜，乃使人随婴杀杵臼及儿。而赵氏真孤在，婴与俱匿山中，名曰武。

纲　丁卯，十有三年，秋，鲁初税亩。

纲　庚午，十有六年，冬十月，鲁宣公卒，子黑肱嗣。

纲　辛未，十有七年，春三月，鲁作丘甲。

纲　壬申，十有八年，夏四月，卫孙良夫帅师及齐战于新筑，卫师败绩。卫与新筑人曲县、繁缨。

纪　卫孙桓子帅师及齐师战于新筑，败绩。新筑人仲叔于奚救之，桓子是以免。卫赏之邑，请曲县、繁缨以朝，许之。孔子曰：“惜也，不如多与之邑。唯器与名，不可以假人；若以假人，与人政也。政亡，则国家从之。”

纲　六月，鲁季孙行父、臧孙许、叔孙侨如、公孙婴齐帅师会晋郤克、卫孙良夫、曹公子首及齐侯战于鞍，齐师败绩。

纲　乙亥，二十有一年，冬十一月，王崩，子夷践位。





简王


纲　丙子，周简王元年，夏四月，晋迁于新田。

纲　丁丑，二年，秋八月，吴入州来。

纪　初，楚之讨陈夏氏也，楚庄欲纳夏姬，申公巫臣谏止之。楚令尹子反欲取之，巫臣又谏，子反亦不敢取。夏姬，郑女也，楚庄使之归郑。及楚共即位，巫臣奉命聘齐，遂过郑取之以奔晋。子反以为卖己，遂族巫臣之家。巫臣怨楚，晋、楚世为仇敌。巫臣请于晋侯，乞通吴于晋，合力以牵制楚师。于是晋侯使巫臣聘吴，吴子寿梦说之，巫臣乃教吴车战，使之伐楚。八月，吴入州来，楚于是始疲于奔命。

纲　庚辰，五年，秋，晋程婴攻屠岸贾，灭其族，复赵氏。

纪　晋景公疾，韩厥言于晋侯曰：“成季之勋，宣孟之忠，而无后，为善者其惧矣！”景公因韩厥之众以胁诸将而见赵武。诸将乃曰：“昔下宫之难，屠岸贾矫命为之。今君有命立赵后，群臣之愿也。”于是召赵武、程婴，遍拜诸将；遂与攻屠岸贾，灭其族；复与武田邑如故。及赵武冠，成人，程婴乃辞诸大夫，谓武曰：“昔下宫之难，我非不能死，思立赵氏之后。今武既立，我将下报宣孟与公孙杵臼。”遂自杀。武服齐衰三年，为之祭邑，春、秋世祀勿绝。

纲　乙酉，十年，春三月，诸侯立曹公子臧，辞不受，奔宋。

纪　晋侯会诸侯于戚，讨曹成公也，执而归诸京师。诸侯将见子臧于王而立之，子臧辞曰：“‘圣达节，次守节，下失节。’为君，非吾节也。虽不能圣，敢失守乎！”遂逃奔宋。

纲　丙戌，十有一年，夏六月，晋侯及楚子、郑伯战于鄢陵。楚子、郑师败绩，楚杀其大夫公子侧。

纪　郑叛晋即楚，晋伐郑，楚救之。六月，晋、楚遇于鄢陵，诸将请从之，范文子独不欲战，曰：“唯圣人能内外无患。自非圣人，外宁必有内忧，盍释楚以为外惧乎？”栾书、郤至不从，遂战。大败楚师，射楚子中目。子反醉，不能见。楚子宵遁，子反自杀。

纲　丁亥，十有二年，冬，晋杀其大夫郤锜、郤犨、郤至。

纲　戊子，十有三年，春正月，晋杀其大夫胥童。庚申，晋栾书、中行偃弑其君州蒲，晋人逆公孙周于京师立之。

纪　晋范文子反自鄢陵，使其祝宗祈死，曰：“君骄侈而克敌，是天益其疾也，难将作矣！爱我者，惟祝我，使我速死，无及于难，范氏之福也。”六月，士燮卒。晋厉公侈，多外嬖。反自鄢陵，欲尽去群大夫而立其左右。胥童以胥克之废也，怨郤氏，而嬖于厉公。既杀三郤，胥童以甲劫栾书、中行偃于朝。公曰：“朝而杀三卿，余不忍益也！”公使胥童为卿。公游于匠丽氏，栾书、中行偃遂执公，杀胥童。正月庚申，使程滑弑厉公。晋荀、士鲂逆公孙周于京师而立之。悼公生十四年矣，而甚贤明，使魏相、士鲂、魏颉、赵武为卿，民无谤言，所以复霸也。

纲　秋八月，鲁成公卒，子午嗣。

纲　己丑，十有四年，秋九月，王崩，子泄心践位。





灵王


纲　庚寅，周灵王元年，冬，晋荀、齐崔杼、宋华元、鲁仲孙蔑、卫孙林父、曹人、邾人、滕人、薛人、小邾人会于戚，遂城虎牢。

纲　壬辰，三年，冬，晋大夫魏绛盟诸戎。

纪　无终子嘉父使孟乐如晋，因魏庄子纳虎豹之皮，以请和诸戎。晋侯曰：“戎、狄无亲，不如伐之。”魏绛曰：“和戎有五利焉：戎、狄荐居，贵货易土，土可贾焉，一也；边鄙不耸，民狎其野，穑人成功，二也；戎、狄事晋，四邻振动，诸侯畏怀，三也；以德绥戎，师徒不勤，甲兵不顿，四也；鉴于后羿，而用德度，远至迩安，五也。”公说，使绛盟诸戎。

纲　丁酉，八年，冬，晋侯、宋公、鲁侯、卫侯、曹伯、莒子、邾子、滕子、薛伯、杞伯、小邾子、齐世子光伐郑。十一月，同盟于戏。

纪　盟于戏，郑服也。晋侯归，谋所以息民。魏绛请施舍，输积聚以贷。自公以下，苟有积者，尽出之。国无滞积，亦无困人，公无禁利，亦无贪民。祈以币更，宾以特牲，器用不作，车服从给。行之期年，国乃有节，三驾而楚不能与争。

纲　己亥，十年，秋，晋侯、宋公、鲁侯、卫侯、曹伯、齐世子光、莒子、邾子、滕子、薛伯、杞伯、小邾子伐郑，会于萧鱼。

纪　会于萧鱼，及郑平。郑人赂晋以歌钟、镈、磬、女乐，晋侯以其半赐魏绛，曰：“子教寡人和诸戎狄以正诸夏。八年之中，九合诸侯，如乐之和，无所不谐。请与子乐之。”辞曰：“夫和戎、狄，国之福也。九合诸侯，诸侯无慝，君之灵也，二三子之劳也，臣何力之有焉？抑臣愿君安其乐而思其终也！”公曰：“子之教，敢不承命。夫赏，国之典也，子其受之。”绛于是始有金、石之乐。

纲　庚子，十有一年，秋九月，吴子乘卒，长子诸樊嗣。

纪　寿梦有子四人：长曰诸樊，次曰馀祭，次曰馀昧，次曰季札。季札贤，寿梦欲立之，札让不可，于是立长子诸樊。

纲　庚戌，二十有一年，冬十一月，孔子生。

纲　癸丑，二十有四年，夏五月，齐崔杼弑其君光，立其弟杵臼。

纪　崔武子见棠姜而美之，遂取之。庄公通焉，崔子弑之。太史书曰：“崔杼弑其君！”崔子杀之。其弟嗣书，而死者二人；其弟又书，乃舍之。南史氏闻太史尽死，执简以往，闻既书矣，乃还。

纲　丙辰，二十有七年，冬，王崩，太子晋母弟贵践位。





景王


纲　丁巳，周景王元年，夏，吴子使札聘于鲁。

纪　吴使季札聘于鲁，请观于周乐，鲁人为奏六代之乐。过徐，徐君爱其宝剑，季子心知而许之。使还，徐君已殁，遂解剑悬其墓而去。

纲　戊午，二年，冬，郑使公孙侨为政。

纪　子产为政，使都鄙有章，上下有服，田有封洫，庐井有伍。从政一年，舆人诵之曰：“取我衣冠而褚之，取我田畴而伍之。孰杀子产，吾其与之！”及三年，又诵之曰：“我有子弟，子产诲之。我有田畴，子产殖之。子产而死，谁其嗣之！”

郑人游于乡校，以论执政。然明谓子产：“毁乡校如何？”子产曰：“夫人朝夕退而游焉，以议执政之善否。其所善者，吾则行之；其所恶者，吾则改之。是吾师也，若之何毁之！我闻忠善以损怨，不闻作威以防怨，岂不遽止。然犹防川，大决所犯，伤人必多，吾不克救也，不如小决使道，不如吾闻而药之也。”仲尼闻之曰：“人谓子产不仁，吾不信也！”

纲　己未，三年，夏六月，鲁襄公卒于楚宫，子野立。秋九月，子野卒，公子裯立。

纲　辛酉，五年，春，晋使韩起聘于鲁。

纪　晋侯使韩宣子聘于鲁，观书于太史氏，见易象与鲁春秋，曰：“周礼尽在鲁矣，吾乃今知周公之德与周之所以王也！”

纲　癸亥，七年，秋，郑作丘赋。

纪　郑子产作丘赋，国人谤之曰：“其父死于路，己为虿尾。以令于国，国将若之何！”子宽以告，子产曰：“何害。苟利社稷，死生以之。诗曰：‘礼义不愆，何恤于人言！’吾不迁矣。”浑罕曰：“君子作法于凉，其敝犹贪；作法于贪，敝将若之何？”

纲　乙丑，九年，春，郑人铸刑书。

纲　己巳，十有三年，秋七月，孔子生伯鱼。

纪　孔子年十九，娶于宋弁官氏，一岁而生伯鱼。鱼之生也，鲁昭公以鲤赐，孔子荣君之贶，故因以名曰鲤而字伯鱼。

纲　己卯，二十有三年，冬十二月，郑大夫公孙侨卒。

纪　子产有疾，谓子太叔曰：“我死，子必为政。唯有德者能以宽服民，其次莫如猛。夫火烈，民望而畏之，故鲜死焉。水懦弱，民狎而玩之，则多死焉。故宽难！”子产卒，仲尼闻之出涕曰：“古之遗爱也！”

纲　辛巳，二十有五年，夏四月，王崩，子猛践立。冬十月，王子猛卒，母弟匄立。

纪　初，太子寿先卒；次子猛，少子朝。朝有宠，王欲立之，未果。至是，王崩，单子、刘子立猛，子朝因旧官百工之丧职秩者，帅要、饯之甲以逐刘子；刘子奔扬。单子奉子猛于庄宫。子朝之徒夜使人取猛以归。单子出奔，子朝之徒奉王猛以追单子。晋人帅师纳王猛于王城。冬，王猛卒，立其母弟王子匄。





敬王


纲　壬午，周敬王元年，秋七月，天王居于狄泉。尹氏立子朝。

纲　乙酉，四年，冬十月，王入于成周，尹氏、召伯、毛伯以王子朝奔楚。

纲　丁亥，六年，秋七月，鲁颜回生。

纲　辛卯，十年，冬十二月，鲁昭公卒于乾侯。

纲　壬辰，十有一年，夏六月，鲁季孙意如废世子而立昭公之弟宋。

纲　乙未，十有四年，冬十一月，蔡侯以吴子及楚人战于柏举，楚师败绩。楚囊瓦出奔郑。庚辰，吴入郢。

纪　初，蔡昭侯朝楚，楚令尹子常不加礼而求赂。蔡侯怨之，以其子为质于吴，乞师伐楚。于是吴王阖闾与蔡侯、唐侯伐楚；子常御之。二师陈于柏举，阖闾之弟夫概王先击子常之卒，卒奔，楚师乱，吴师大败之，子常奔郑，吴师及郢，楚子出奔于随。吴人入郢，处于其宫。

纲　丙申，十有五年，夏六月，楚申包胥以秦师至，败吴师。

纪　初，伍员与申包胥友，皆楚人也。员父为楚平王所杀，员奔吴，与包胥别，员曰：“我必覆楚！”包胥曰：“我必复之！”员既奔吴，遂道吴伐楚。既入郢，遂鞭平王之尸。包胥乃如秦乞师，秦伯使就馆。包胥依于庭墙而哭，日夜不绝，饮食不入口七日。秦哀公为之赋无衣，乃为之出师。申包胥以秦师至，吴师大败，吴子乃还。秋，楚子入于郢。

纲　冬，鲁曾参生。

纲　庚子，十有九年，夏，鲁以孔子为中都宰。

纪　孔子为中都宰，制为养生送死之节，长幼异食，强弱异任，男女别途，路无拾遗，器不雕伪。为四寸之棺，五寸之椁，因丘陵为坟，不封不树。行之一年，而四方诸侯则焉。定公谓孔子曰：“学子此法以治鲁国，何如？”孔子对曰：“虽天下可平，何但鲁国而已哉！”

纲　辛丑，二十年，春，鲁以孔子为司空，进为大司寇。

纲　夏，鲁侯会齐侯于夹谷。

纪　齐使使告鲁为好会，会于夹谷。孔子相，曰：“臣闻有文事者必有武备。请具左、右司马以从。”既会，齐有司请奏四方之乐，于是旗旄剑戟，鼓噪而至。孔子趋而进曰：“吾两君为好，夷狄之乐何为于此！”齐侯心怍，麾之。齐有司请奏宫中之乐，优倡侏儒戏而前。孔子趋而进曰：“匹夫荧惑诸侯者罪当诛！请命有司！”加法焉，首足异处。景公惧，归语其臣曰：“鲁以君子之道辅其君，而子独以夷狄之道教寡人。”于是齐人乃归所侵鲁郓、汶阳、龟阴之田。

纲　癸卯，二十有二年，夏，鲁叔孙州仇帅师堕郈，鲁季孙斯、仲孙何忌帅师堕费。冬，鲁侯围成，弗克。

纪　孔子言于定公曰：“家不藏甲，邑无百雉之城。”使仲由为季氏宰，将堕三都。于是叔孙氏堕郈，季氏堕费，公敛处父不肯堕成。冬，公围成，不克。

纲　甲辰，二十有三年，冬，鲁以孔子摄相事，与闻国政。

纪　孔子为鲁相，摄朝七日而诛少正卯。门人问曰：“少正卯，鲁之闻人也。夫子为政而始诛之，得无失乎？”孔子曰：“人有大恶者五，而盗窃不与焉：一曰心达而险，二曰行僻而坚，三曰言伪而辩，四曰记丑而博，五曰顺非而泽。此五者有一于人，则不免于君子之诛，而少正卯兼有之。其居处足以聚徒成群，言谈足以饰邪荧众，强足以反是独立，此小人之桀雄也，不可以不诛也！是以汤诛尹谐，文王诛潘正，周公诛管叔，太公诛华仕，管仲诛付里乙，子产诛邓析、央何：此七子者，皆异世同心，不可不诛也。”

初，鲁之贩羊有沈犹氏者，常朝饮其羊以诈市人。有公慎氏者，妻淫不制。有慎溃氏者，奢侈逾法。鲁之鬻六畜者，饰之以储价。及孔子之为政也，则沈犹氏不敢朝饮其羊，公慎氏出其妻，慎溃氏越境而徙。三月，则鬻牛马者不储价，卖羔豚者不加饰，男女行者别于涂，道不拾遗，男尚忠信，女尚贞顺。

纲　齐人归女乐于鲁，孔子适卫。

纲　己巳，二十有四年，夏五月，於越败吴于檇李。

纪　吴阖闾伐越；越句践御之，陈于檇李，大败之。阖闾伤将指而卒。子夫差立，誓以复雠，使人立于庭，苟出入，必谓己曰：“夫差，而忘越王之杀而父乎？”则对曰：“唯，不敢忘！”三年，乃报越。

纲　秋，卫世子蒯聩出奔宋。

纪　卫侯为夫人南子召宋朝，太子蒯聩献盂于齐，过宋野，野人歌曰：“既定尔娄猪，盍归吾艾豭？”太子羞之，谓戏阳速曰：“我从而朝少君，少君见我，我顾，乃杀之。”速曰：“诺。”乃朝夫人。太子三顾，速不进。夫人见其色，啼而走，曰：“蒯聩将杀余！”公执其手以登台。太子奔宋。

纲　孔子自卫适陈。畏于匡，复反于卫。

纲　丙午，二十有五年，春，孔子去卫过曹。夏五月，鲁定公卒，子蒋嗣。

纲　秋九月，孔子自曹适宋，及郑，至陈。

纪　孔子去曹适宋，与弟子习礼大树下。宋司马桓魋欲杀孔子，伐其树。孔子去。适郑，与弟子相失。孔子独立郭东门。郑人曰：“东门有人，其颡似尧，其项类皋陶，其肩类子产，然自要以下不及禹三寸，累累若丧家之狗。”孔子遂至陈，主于司城贞子家。

纲　丁未，二十有六年，春，吴子败越于夫椒。

纪　吴王夫差败越于夫椒，报檇李也。遂入越。越句践以甲楯五千保于会稽，使大夫种因吴太宰嚭以行成。夫差将许之，伍员曰：“不可。臣闻之树德莫如滋，去疾莫如尽。昔夏少康有田一成，有众一旅，能布其德而兆其谋，遂灭过、戈，复禹之绩。今吴不如过而越大于少康，或将丰之，不亦难乎！句践能亲而务施。施不失人，亲不弃劳，与我同壤，而世为仇雠。于是乎克而弗取，将又存之。违天而长寇雠，后虽悔之，不可及已！”弗听。退而告人曰：“越十年生聚，而十年教训，二十年之外，吴其为沼乎！”越及吴平。

纲　戊申，二十有七年，春，孔子自陈反于卫。孔子自卫如晋，不果，反乎卫，复如陈。

纪　孔子既不得用于卫，将西见赵简子。至于河，闻窦鸣犊、舜华之死也，临河而叹曰：“美哉水，洋洋乎！丘之不济此，命也夫！”子贡问曰：“何谓也？”孔子曰：“窦鸣犊、舜华，晋国之贤大夫也。简子未得志之时，须此两人而后从政；今得志，乃杀之。君子恶伤其类，故余云然。”又反乎卫，复如陈。

纲　庚戌，二十有九年，夏，孔子在陈，思归鲁，寻如蔡。

纲　壬子，三十有一年，春，孔子自蔡如叶，楚子遣使来聘孔子。

纪　楚子闻孔子在陈、蔡之间，使人聘孔子。陈、蔡大夫谋曰：“孔子用于楚，则陈、蔡危矣。”相与发徒围之于野；不得行，绝粮。使子贡至楚。楚子兴师迎孔子，然后得行。楚子将以书社地封孔子，楚令尹子西曰：“王之使诸侯有如子贡者乎？”曰：“无有。”“王之辅相有如颜回者乎？”曰：“无有。”“王之将帅有如子路者乎？”曰：“无有。”“王之官尹有如宰予者乎？”曰：“无有。”“且楚之祖封于周，号为子男五十里。今孔丘述三王之法，明周、召之业，王若用之，则楚安得世世堂堂方数千里乎？夫文王在丰，武王在镐，百里之君，卒王天下。今孔丘得据土壤，贤弟子为佐，非楚之福也！”昭王乃止。

纲　秋，孔子自楚反于卫。

纲　丁巳，三十有六年，冬，孔子自卫反鲁。孔子叙书，记礼，删诗，正乐，序易彖、系、象、说卦、文言。

纪　鲁终不能用孔子，孔子亦不求仕。时周室微而礼、乐废，诗、书缺。孔子追述三代之礼，序书，上自唐、虞，下至秦缪。删古诗三千余篇为三百五篇，皆弦歌之，以求合韶、武、雅、颂之音。礼、乐自此可得而述。晩而喜易，序彖、象、系辞、说卦、文言。读易韦编三绝。孔子以诗、书、礼、乐教，弟子盖三千焉，身通六艺者七十有二人。

纲　庚申，三十有九年，春，鲁西狩获麟。

纪　鲁人西狩于大野，叔孙氏之车子商获麟，以为不祥，弃之郭外。孔子往观之，曰：“麟也！胡为来哉！”反袂拭面，涕泗沾襟，曰：“吾道穷矣！”

纲　孔子作春秋。

纪　孔子因鲁史作春秋，上自隐公元年，下讫哀公十四年，凡十有二公。绝笔于获麟。笔则笔，削则削，游、夏之徒不能赞一辞。

纲　辛丑，四十年，夏，荧惑守心。

纪　荧惑守心，心，宋之分野也，景公忧之。司星子韦曰：“可移于相。”公曰：“相，吾之股肱。”曰：“可移于民。”公曰：“君者待民。”曰：“可移于岁。”公曰：“岁饥民困，吾谁为君？子韦曰：“天高听卑。君有君人之言三，荧惑宜有动。”于是候之，果徙三度。

纲　壬戌，四十有一年，夏四月，大圣孔子卒于鲁。

纪　夏四月，孔子卒。鲁哀公诔之曰：“旻天不吊，不慭遗一老，俾屏余一人以在位！茕茕余在疚！呜呼哀哉！尼父，无自律！”子贡曰：“君其不没于鲁乎！夫子之言曰：‘礼失则昏，名失则愆。失志为昏，失所为愆。’生不能用，死而诔之，非礼也；称‘一人’，非名也：君两失之。”

纲　乙丑，四十有四年，秋，王崩，子仁践位。





元王


纲　丙寅，周元王元年。

纲　戊辰，三年，冬十一月，越灭吴。

纪　初，越句践为吴所败，栖于会稽，使大夫种行成于吴，吴王夫差许之。句践反国，乃苦身焦思，卧薪尝胆，身自耕作，夫人自织，折节下贤，厚遇宾客，赈贫吊死，与百姓同劳苦。二十余年，其民生长可用，乃以伐吴。吴王兵败，栖于姑苏。使人行成于越，请曰：“孤臣异日得罪于会稽，孤臣不敢逆命，得与君王成以归。今君王诛孤臣，孤臣意者亦欲如会稽之赦罪。”句践不忍，欲许之。范蠡曰：“会稽之事，天以越赐吴，吴不取。今天以吴赐越，越岂可逆天乎？且君早朝晏罢，非为吴耶？谋之二十年，一旦弃之，可乎？且天与不取，反受其咎。”吴王乃自杀。

纲　越子会齐、晋及诸侯于俆州。

纲　越人致贡，王赐越子胙，命为伯。越范蠡去越。越子杀其大夫文种。

纪　范蠡辞于句践，乘轻舟以浮于五湖，遗大夫种书曰：“飞鸟尽，良弓藏。狡兔死，走狗烹。敌国破，谋臣亡。越王长颈乌喙，可与共患难，不可与共安乐。子何不去？”种见书，称病不朝。人或谗种且作乱，越王乃赐种剑，种自杀。

纲　壬申，七年，冬，王崩，子介践位。





贞定王


纲　癸酉，周贞定王元年，夏，鲁侯出奔越。

纪　鲁哀公欲以越去三桓，不克，遂逊于邾，乃如越。

纲　鲁哀公卒于有山氏，鲁人立公之子宁。

纲　癸未，十有一年，晋荀瑶与赵氏、韩氏、魏氏灭范氏、中行氏，而分其地。晋侯出奔齐。

纪　晋智氏、赵氏、韩氏、魏氏、范氏、中行氏，号为六卿。是岁，智伯与韩、赵、魏共灭范、中行氏，而分其地。晋侯告于齐、鲁，请伐四卿；四卿反攻其君，晋侯奔齐。

纲　戊子，十有六年，齐田盘使其宗人尽为齐都邑大夫。

纪　初，陈公子完奔齐，更姓田，子孙盛多。其后齐乱，公室卑弱，权归田氏。田恒之子盘为齐相，至是与三晋通使，尽以其兄、弟、宗人为都邑大夫。

纲　晋赵无恤使新稚狗伐狄。

纪　赵襄子使新稚穆子伐狄，胜之，取左人、中人。遽人来告，襄子方食而有忧色。侍者曰：“狗之事大矣，而主色不怡，何也？”襄子曰：“夫江、河之大也不过三日，飘风暴雨不终朝，日中不须臾。今赵氏之德无所积，一朝而两城下，亡其及我哉！”

纲　丁酉，二十五年，秦伐义渠，执其君以归。晋伐伊、洛阴戎，灭之。

纲　庚子，二十有八年，春，王崩，子去疾践位。弟叔弑王自立。秋八月，王子嵬杀叔而自立。

纲　封弟揭于河南，以续周公之职。





考王


纲　辛丑，周考王元年。

纲　甲辰，四年，晋侯反朝于韩、赵、魏氏，晋独有绛、曲沃地。

纲　乙卯，十有五年，王崩，子午践位。

纲　西周公封其少子班于巩。以奉王，是为东周。





威烈王


纲　丙辰，周威烈王元年。

纲　壬申，十有七年，鲁侯尊礼孔伋。

纲　鲁侯以公仪休为相。

纪　公仪子相鲁，之其家，见织帛，怒而出其妻；食于舍而茹葵，愠而拔其葵。曰：“吾已食禄，又夺园夫、红女利乎！”

纲　戊寅，二十有三年，九鼎震。





纲鉴易知录卷五


周纪


威烈王


纲　戊寅，周威烈王二十三年，初命晋大夫魏斯、赵籍、韩虔为诸侯。

目　初，智宣子将以瑶为后，智果曰：“不如宵也。瑶之贤于人者五，其不逮者一也。美须长大则贤，射御足力则贤，技艺毕给则贤，巧文辩慧则贤，强毅果敢则贤；如是，而甚不仁。夫以其五贤陵人而以不仁行之，其谁能待之？若果立瑶也，智宗必灭。”弗听。智果别族于太史，为辅氏。

赵简子之子，长曰伯鲁，幼曰无恤。将置后，不知所立，乃书训戒之辞于二简，以授二子曰：“谨识之！”三年而问之，伯鲁不能举其辞；求其简，已失之矣。间无恤，诵其辞甚习；求其简，出诸袖中而奏之。于是简子以无恤为贤，立以为后。

简子使尹铎为晋阳，请曰：“以为茧丝乎？抑为保障乎？”简子曰：“保障哉！”尹铎损其户数。简子谓无恤曰：“晋国有难，而无以尹铎为少，无以晋阳为远，必以为归。”

及智宣子卒，智襄子为政，与韩康子、魏桓子宴于蓝台。智伯戏康子而侮段规。智国闻之，谏曰：“主不备，难必至矣！”智伯曰：“难将由我。我不为难，谁敢兴之！”对曰：“君子能勤小物，故无大患。今主一宴而耻人之君相，又不备，曰‘不敢兴难’，无乃不可乎！蚋、蚁、蜂、虿，皆能害人，况君相乎！”弗听。

智伯请地于韩康子，康子欲弗与。段规曰：“智伯好利而愎，不与将伐我，不如与之。彼狃于得地，必请于他人；他人不与，必向之以兵，然则我得免于患而待事之变矣。”康子乃与之，智伯悦。又求地于魏桓子，桓子以无故，欲弗与。任章曰：“无故索地，诸大夫必惧；吾与之地，智伯必骄。彼骄而轻敌，此惧而相亲；以相亲之兵待轻敌之人，智氏之命必不长矣。不如与之，以骄智伯。”桓子亦与之。

智伯又求蔡、皋狼之地于赵襄子，襄子弗与。智伯怒，帅韩、魏之甲以攻之。襄子将出，曰：“吾何走乎？”从者曰：“长子近，且城厚完。”襄子曰：“民罢力以完之，又毙死以守之，其谁与我！”从者曰：“邯郸之仓廪实。”襄子曰：“浚民之膏泽以实之，又因而杀之，其谁与我！其晋阳乎，先主之所属也，尹铎之所宽也，民必和矣。”乃走晋阳。三家围而灌之，城不浸者三版；沉灶产蛙，民无叛意。

疵谓智伯曰：“韩、魏必反矣！”智伯曰：“子何以知之？”对曰：“以人事知之。夫从韩、魏而攻赵，赵亡，难必及韩、魏矣。今约胜赵而三分其地，城降有日，而二子无喜志，有忧色，是非反而何？”智伯不悛。

赵襄子使张孟谈潜出见二子，曰：“臣闻唇亡则齿寒。赵亡则韩、魏为之次矣。”二子乃阴与张孟谈约，为之期日而遣之。襄子夜使人杀守堤之吏，而决水灌智伯军。智伯军乱，韩、魏翼而击之，襄子将卒犯其前，大败其众，遂杀智伯，灭其族而分其地，唯辅果在。

赵襄子漆智伯之头，以为饮器。智伯之臣豫让欲为之报仇，乃诈为刑人，挟匕首，入襄子宫中涂厕。襄子如厕心动，索之，获豫让。左右欲杀之，襄子曰：“义士也，吾谨避之耳。”乃舍之。让又漆身为癞，吞炭为哑。行乞于市，其妻不识也。其友识之，为之泣曰：“以子之才，臣事赵孟，必得近幸。子乃为所欲为，顾不易耶？何乃自苦如此？”让曰：“委质为臣，而求杀之，是二心也。吾所以为此者，将以愧天下后世之为人臣而怀二心者也。”后襄子出，豫让伏于桥下。襄子至桥，马惊，索之，得豫让，乃杀之。

魏文侯以卜子夏、田子方为师。每过段干木之庐必式。四方贤士多归之。

文侯与群臣饮酒，乐，而天雨，命驾将适野。左右曰：“今日饮酒乐，天又雨，君将安之？”文侯曰：“吾与虞人期猎，虽乐，岂可无一会期哉！”乃往，身自罢之。文侯使乐羊伐中山，克之，以封其子击。他日问于群臣：“我何如主？”皆曰：“仁君。”任座曰：“君得中山，不以封君之弟，而以封君之子，何谓仁君！”文侯怒，座趋出。次问翟璜，对曰：“仁君也。”文侯曰：“何以知之？”对曰：“君仁则臣直。向者任座之言直，是以知之。”文侯悦，使璜召座而反之，亲下堂迎之，以为上客。

文侯与田子方饮，文侯曰：“钟声不比乎？左高。”田子方笑。文侯曰：“何笑？”子方曰：“臣闻之，君明乐官，不明乐音。今君审于音，臣恐其聋于官也。”文侯曰：“善。”

子击出，遭田子方于道，下车伏谒。子方不为礼。子击怒，谓子方曰：“富贵者骄人乎？贫贱者骄人乎？”子方曰：“亦贫贱者骄人耳，富贵者安敢骄人！国君而骄人则失其国，大夫而骄人则失其家。失其国家者，未闻有以国家待之者也。夫士贫贱，言不用，行不合，则纳履而去，安往而不得贫贱哉！”击乃谢之。

文侯谓李克曰：“先生有言：‘家贫思贤妻，国乱思良相。’今所置非成则璜，二子何如？”对曰：“居视其所亲，富视其所与，达视其所举，穷视其所不为，贫视其所不取，五者足以定之矣。”文侯曰：“先生就舍，吾之相定矣。”李克出，翟璜曰：“闻君召先生卜相，果谁为之？”克曰：“魏成。”璜忿然曰：“西河守吴起，臣所进也。君内以邺为忧，臣进西门豹。君欲伐中山，臣进乐羊。中山已拔，无使守之，臣进先生。君之子无傅，臣进屈侯鲋。以耳目之所睹记，臣何负于魏成！”克曰：“成食禄千钟，什九在外，是以东得卜子夏、田子方、段干木。此三人，君皆师之；子所进五人者，君皆臣之。子恶得与成比也！”璜再拜谢曰：“鄙人失对，愿卒为弟子！”吴起者，卫人，仕于鲁。齐人伐鲁，鲁人欲以为将，起取齐女，鲁人疑之，起杀妻以求将，大破齐师。或谮之曰：“起始事曾参，母死不奔丧，曾参绝之。今又杀妻以求为将。起，残忍薄行人也！”起恐得罪，闻魏文侯贤，乃往归之。文侯问诸李克，克曰：“起贪而好色；然用兵，司马穰苴弗能过也。”于是文侯以为将，击秦，拔五城。

起为将，卧不设席，行不骑乘，亲裹赢粮，与士卒最下者同衣食，分劳苦。卒有病疽者，起为吮之。卒母闻而哭之。或问之，对曰：“往年吴公吮其父，其父战不还踵，遂死于敌。吴公今又吮其子，妾不知其死所矣。”

赵烈侯好音，谓相国公仲连曰：“寡人爱郑歌者枪、石二人，吾赐之田，人万亩。”连诺而不与。烈侯屡问，连乃称疾不朝。番吾君谓连曰：“君实好善，而未知所持。公仲亦有进士乎？”连曰：“未也。”曰：“牛畜、荀欣、徐越皆可。”连进之。畜侍以仁义，烈侯逌然。明日，欣侍以举贤使能。明日，越侍以节财俭用。察度功德，所与无不充，君悦，乃谓连曰：“歌者之田且止。”以畜为师，欣为中尉，越为内史。赐连衣二袭。

纲　己卯，二十四年，王崩，子骄立。





安王


纲　庚辰，安王元年。

纲　壬午，三年，虢山崩，壅河。

纲　甲申，五年，盗杀韩相侠累。

目　侠累与濮阳严仲子有恶。仲子闻轵人聂政之勇，以黄金百镒，为政母寿，欲以报仇。政不受，曰：“老母在，政身未敢以许人也！”及母卒，仲子乃使政刺侠累。侠累方坐府上，兵卫甚严，聂政直入刺之，因自皮面抉眼。韩人暴尸于市，购问，莫能识。其姊荌闻而往，哭之曰：“是轵深井里聂政也！以妾在，故重自刑以绝踪。妾奈何畏没身之诛，终灭贤弟之名！”遂死政尸傍。

纲　庚寅，十一年，齐田和迁其君贷于海上，食一城。

纲　壬辰，十三年，齐田和会魏侯、楚人、卫人于浊泽，求为诸侯。

目　田和求为诸侯，魏文侯为之请于王及诸侯，王许之。

纲　甲午，十五年，魏吴起奔楚，楚以为相。

目　魏武侯浮西河而下，顾谓吴起曰：“美哉山河之固，此魏国之宝也！”对曰：“在德不在险。昔三苗氏，左洞庭，右彭蠡；德义不修，禹灭之。夏桀之居，左河、济，右泰华，伊阙在其南，羊肠在其北；修政不仁，汤放之。商纣之国，左孟门，右太行，常山在其北，大河经其南；修政不德，武王杀之。由此观之，在德不在险。若君不修德，舟中之人皆敌国也！”武侯曰：“善。”

魏相田文，起不悦，谓文曰：“请与子论功可乎？”文曰：“可。”起曰：“将三军，使士卒乐死，敌国不敢谋，子孰与起？”文曰：“不如子。”起曰：“治百官，亲万民，实府库，子孰与起？”文曰：“不如子。”起曰：“守西河而秦兵不敢东向，韩、赵宾从，子孰与起？”文曰：“不如子。”起曰：“此三者子皆出吾下，而位加吾上，何也？”文曰：“主少国疑，大臣未附，百姓不信，方是之时，属之子乎，属之我乎？”起默然，良久曰：“属之子矣！”

久之，武侯疑之，起惧诛，遂奔楚。楚悼王素闻其贤，至则任之为相。起明法审令，捐不急之官，废公族疏远者，以养战士，要在强兵，破游说之言从横者。于是南平百越，北却三晋，西伐秦，诸侯皆患楚之强，而楚之贵戚大臣多怨起者。

纲　乙未，十六年，初命齐田和为诸侯。

纲　庚子，二十一年，楚君类卒，楚人杀吴起。

目　悼王薨，贵戚大臣作乱，攻吴起杀之。

纲　壬寅，二十三年，齐侯贷卒，无子，田氏遂并齐。

纲　乙巳，二十六年，王崩，子喜立。

纲　三晋共废其君俱酒为家人而分其地。





烈王


纲　丙午，烈王元年。

纲　辛亥，六年，齐侯来朝。

目　时周室微弱，诸侯莫朝，而齐独朝之，天下以此贤威王。

纲　齐侯封即墨大夫，烹阿大夫。

目　齐威王召即墨大夫，语之曰：“自子之居即墨也，毁言日至。吾使人视即墨，田野辟，人民给，官无事，东方以宁；是子不事吾左右以求助也！”封之万家。召阿大夫，语之曰：“自子守阿，誉言日至。吾使人视阿，田野不辟，人民贫馁。赵攻鄄，子不救；卫取薛陵，子不知；是子厚币事吾左右以求誉也！”是日，烹阿大夫及左右尝誉者。于是群臣悚惧，莫敢饰诈，务尽其情，齐国大治，强于天下。

纲　壬子，七年，王崩，弟扁立。





显王


纲　癸丑，显王元年。

纲　丁巳，五年，秦败三晋之师于石门，赐以黼黻之服。

纲　己未，七年，秦伯卒。

目　秦献公薨，子孝公立。是时河、山以东强国六，淮、泗之间小国十余，楚、魏与秦接界，皆以夷狄遇秦，摈斥之，不得与中国之会盟。于是孝公发愤修政，欲以强秦。

纲　庚申，八年，彗星见西方。

纲　卫公孙鞅入秦。

目　秦孝公令国中曰：“宾客群臣有能出奇计强秦者，吾且尊官，与之分土。”于是卫公孙鞅闻之，乃西入秦。

鞅，卫之庶孙也，好刑名之学。事魏相公叔座，座知其贤，未及进。会病，魏惠王往问之曰：“公叔病，如有不可讳，将奈社稷何？”公叔曰：“座之中庶子卫鞅，年虽少，有奇才，愿君举国而听之！”王默然。公叔曰：“君即不听用鞅，必杀之，无令出境！”王许诺而去。公叔召鞅谢曰：“吾先君而后臣，故先为君谋，后以告子。子必速行矣！”鞅曰：“君不能用子之言任臣，又安能用子之言杀臣乎！”卒不去。王出谓左右曰：“公叔病甚，悲乎，欲令寡人以国听卫鞅也！既又劝寡人杀之，岂不悖哉！”鞅既至秦，因嬖臣景监以求见，说以富国强兵之术；孝公大悦，与议国事。

纲　壬戌，十年，秦以卫鞅为左庶长，定变法之令。

目　卫鞅欲变法，秦人不悦。鞅言于孝公曰：“夫民不可与虑始，而可与乐成。论至德者不和于俗，成大功者不谋于众。是以圣人苟可以强国，不法其故。”甘龙曰：“不然。因民而教者不劳而成功，缘法而治者吏习而民安之。”卫鞅曰：“常人安于故俗，学者溺于所闻，以此两者，居官守法可也，非所与论于法之外也。智者作法，愚者制焉；贤者更礼，不肖者拘焉。”公曰：“善。”乃以鞅为左庶长，卒定变法之令。令民为什伍而相收司，连坐，告奸者与斩敌首同赏，匿奸者与降敌同罚。民有二男以上，不分异者，倍其赋。有军功者，各以率受爵；为私斗者，各以轻重被刑大小。僇力本业，耕织致粟帛多者，复其身；事末利及怠而贫者，举以为收孥。宗室非有军功论，不得为属籍。明尊卑爵秩等级，各以差次名田宅、臣妾、衣服。有功者显荣，无功者虽富无所芬华。令既具未布，恐民之不信，乃立三丈之木于国都南门，募民能徙置北门者予十金。民怪之，莫敢徙。复曰：“能徙者予五十金。”有一人徙之，辄予五十金。乃下令。

令行期年，民之国都言新令之不便者以千数。于是太子犯法。卫鞅曰：“法之不行，自上犯之。太子君嗣，不可施刑。”刑其傅公子虔，黥其师公孙贾。明日，秦人皆趋令。行之十年，道不拾遗，山无盗贼，民勇于公战，怯于私斗，乡邑大治。秦民初言令不便者，有来言令便。鞅曰：“此乱法之民也！”尽迁之于边。其后民莫敢议令。

纲　丙寅，十四年，齐、魏会田于郊。

目　魏惠王问齐威王曰：“齐亦有宝乎？”威王曰：“无有。”惠王曰：“寡人国虽小，尚有径寸之珠，照车前后各十二乘者十枚。岂以齐大国而无宝乎？”威王曰：“寡人之所以为宝者，与王异。吾臣有檀子者，使守南城，则楚人不敢为寇。有盻子者，使守高唐，则赵人不敢东渔于河。有黔夫者，使守俆州，则燕、赵之人从而徙者七千余家。有种首者，使备盗贼，则道不拾遗。此四臣者，将照千里，岂特十二乘哉！”惠王有惭色。

纲　丁卯，十五年，魏伐赵，围邯郸。

纲　戊辰，十六年，齐伐魏以救赵。魏克邯郸还战，败绩。

目　初，孙膑与庞涓俱学兵法，涓仕魏为将军，自以能不及膑，乃召之；至，则断其足而黥之，欲使终身废弃。齐使者至魏，膑阴见之，使者窃载以归。田忌客之，进之威王。威王问兵法，遂以为师。至是谋救赵，以膑为将；辞以刑余之人不可，乃使田忌为将，而孙子为师，居辎车中，坐为计谋。忌欲引兵之赵，孙子曰：“夫解杂乱纷纠者不控拳，救斗者不搏，批亢捣虚，形格势禁，则自为解耳。今梁之轻兵锐卒竭于外，而老弱疲于内；若引兵疾走其都，彼必释赵而自救。是我一举解赵之围，而收弊于魏也。”忌从之。十月，邯郸降魏。魏师还，与齐战于桂陵，魏师大败。

纲　庚午，十八年，韩以申不害为相。

目　申不害者，郑之贱臣也，学黄、老、刑名，以干韩昭侯。昭侯用以为相，内修政教，外应诸侯，十五年，终申子之身，国治兵强。

昭侯有弊袴，命藏之。侍者曰：“君亦不仁者矣，不赐左右而藏之！”昭侯曰：“吾闻明主爱一一笑，有为，笑有为笑。今袴岂特笑哉！吾必待有功者。”

纲　辛未，十九年，秦徙都咸阳。始废井田。

目　卫鞅筑冀阙宫庭于咸阳，徙都之，并诸小乡聚，集为一县，县置令、丞，凡三十一县。废井田，开阡陌。平斗、桶、权、衡、丈、尺。

纲　癸酉，二十一年，秦更赋税法。

纲　乙亥，二十三年，卫贬号曰侯，服属三晋。

目　初，子思言苟变于卫侯曰：“其材可将五百乘。”公曰：“吾知其可将，然变尝为吏，赋于民，而食人二鸡子，故弗用也。”子思曰：“夫圣人之官人，犹匠之用木也，取其所长，弃其所短，故杞梓连抱而有数尺之朽，良工不弃。今君处战国之世，选爪牙之士，而以二卵弃干城之将，此不可使闻于邻国也。”

卫侯言计非是，而群臣和者如出一口。子思曰：“以吾观卫，所谓君不君，臣不臣者也。夫不察事之是非，而悦人赞己，暗莫甚焉。不度理之所在，而阿谀求容，谄莫甚焉。君暗臣谄，以居百姓之上，民不与也。若此不己，国无类矣。”

子思言于卫侯曰：“君之国事，将日非矣。君出言自以为是，而卿大夫莫敢矫其非。卿大夫出言自以为是，而士庶人莫敢矫其非。君臣既自贤矣，而群下同声贤之；贤之则顺而有福，矫之则逆而有祸。如此则善安从生？诗曰：‘具曰予圣，谁知乌之雌雄？’抑亦似君之君臣乎？”





纲鉴易知录卷六


周纪


显王


纲　庚辰，二十八年，魏伐韩。齐伐魏以救韩，杀其将庞涓，虏太子申。

目　魏使庞涓伐韩，韩请救于齐。齐威王召大臣而谋之。孙膑曰：“夫韩、魏之兵未弊而救之，是吾代韩受魏之兵，顾反听命于韩也。且魏有破国之志，韩见亡，必东面而愬于齐。吾因深结韩之亲而晚承魏之弊，则可以受重利而得尊名也。”王曰：“善。”乃阴许韩使而遣之。韩因恃齐，五战不胜，而东委国于齐。

齐因起兵，使田忌将，孙子为师，以救韩，直走魏都。庞涓闻之，去韩而归。魏人亦大发兵，使太子申将以御齐师。孙子曰：“彼三晋之兵素悍勇而轻齐，齐号为怯。善战者因其势而利导之。兵法：‘百里而趣利者蹶上将，五十里而趣利者军半至。’”乃使齐军入魏地为十万灶，明日为五万灶，又明日为二万灶。庞涓行三日，大喜曰：“我固知齐军怯，入吾地三日，士卒亡者过半矣！”乃弃其步军，率轻锐倍日并行逐之。孙子度其暮当至马陵，马陵道狭，而旁多阻隘，可伏兵，乃斫大树，白而书之曰：“庞涓死此树下！”令万弩夹道而伏，期日暮见火举而俱发。涓果夜至，见白书，以火烛之，读未毕，万弩俱发，魏师大乱。涓乃自刎，曰：“遂成竖子之名！”齐因乘胜大败魏师，虏太子申。

纲　辛未，二十九年，秦卫鞅伐魏，诱执其将公子卬而败之。魏献河西地于秦，徙都大梁。秦封鞅为商君。

目　卫鞅言于孝公曰：“秦之与魏，譬若人有腹心之疾，非魏并秦，即秦并魏。今以君之贤圣，国赖以盛；而魏往年大破于齐，诸侯叛之，可因此时伐魏。魏不支秦，必东徙，然后秦据河、山之固，东向以制诸侯，此帝王之业也。”公从之，使鞅将兵伐魏。魏使公子卬将而御之。

军既相距，鞅遗卬书曰：“吾始与公子欢；今俱为两国将，不忍相攻，欲与公子面相见盟，乐饮而罢兵，以安秦、魏之民。”卬以为然，乃与会。盟而饮，鞅伏甲袭卬，虏之，因大破魏师。

魏惠王恐，献河西地于秦以和，因去安邑徙大梁。乃叹曰：“吾恨不用公叔之言！”秦封鞅商、於十五邑，号曰商君。

纲　癸未，三十一年，秦伯卒。秦人诛卫鞅，灭其族。

目　秦孝公薨，太子立，是为惠文王。公子虔之徒告商君欲反，发吏捕之。商君出亡，欲止客舍，舍人曰：“商君之法，舍人无验者坐之。”商君叹曰：“为法之弊，一至此哉！”去之魏，魏人不受，内之秦。秦人攻杀之，车裂以徇，尽灭其家。

初，商君用法严酷，步过六尺者有罚，弃灰于道者被刑。尝临渭论囚，渭水尽赤。为相十年，人多怨之。尝问赵良曰：“我治秦，孰与五羖大夫贤？”良曰：“千人之诺诺，不如一士之谔谔。仆请终日正言而无诛，可乎？”商君曰：“诺。”良曰：“五羖大夫，荆之鄙人也，穆公举之牛口之下，而加之百姓之上，秦国莫敢望焉。相秦六七年而东伐郑，三置晋君，一救荆祸。其为相也，劳不坐乘，暑不张盖。及其死也，男女流涕，童子不歌谣，舂者不相杵。今君之见也，因景监以为主；其从政也，陵轹公族，残伤百姓。公子虔杜门不出已八年矣。诗曰：‘得人者兴，失人者崩。’此数者，非所以得人也。君之危若朝露，而尚贪商、於之富，宠秦国之政，畜百姓之怨，而无变计。秦王一旦捐宾客而不立朝，秦国之所以收君者岂其微哉！”商君不听，居五月而难作。

纲　乙酉，三十三年，孟轲至魏。

目　孟子，邹人，名轲，受业于孔子之孙子思。是岁魏惠王卑辞厚礼以招贤者，于是孟子至梁。

纲　丁亥，三十五年，楚灭越。

纲　戊子，三十六年，韩侯卒。

目　韩昭侯作高门，屈宜臼曰：“君必不出此门。”“何也？”“不时。前年秦拔宜阳，今年旱。君不以此时恤民之急，而顾益奢，此所谓时诎举赢也，故曰不时。”至是门成，而昭侯薨。

纲　燕、赵、韩、魏、齐、楚，合从以摈秦，以苏秦为从约长，并相六国。

目　初，洛阳人苏秦说秦王以兼天下之术，不用。乃去说燕文公曰：“燕之所以不被兵者，以赵之为蔽其南也。愿王与赵从亲，天下为一，则燕必无患矣。”

文公从之，资秦车马以说赵肃侯曰：“当今之时，山东之国莫强于赵，秦之所害亦莫如赵。而秦不敢举兵伐赵者，畏韩、魏之议其后也。秦攻韩、魏，无名山大川之限，稍蚕食之。韩、魏不能支，必入臣于秦；秦无韩、魏之规，则祸必中于赵矣。臣以天下之图，按诸侯之地五倍于秦，度诸侯之卒十倍于秦。而衡人日夜务以秦权恐喝诸侯，使之割地以事秦。秦成，则其身富荣，国被秦患而不与其忧。故臣窃为大王计，莫如一韩、魏、齐、楚、燕、赵为从亲以摈秦，令其将相会盟洹水之上，约曰：‘秦攻一国，则五国各出锐师以挠秦，或救之。有不如约者，五国共伐之！’则秦甲必不敢出函谷以害山东矣。”肃侯大悦，厚赐赉之，以约于诸侯。

秦乃说韩宣惠王曰：“韩地方九百余里，带甲数十万，天下之强弓、劲弩、利剑皆从韩出。今大王事秦，秦必求宜阳、成皋；今兹效之，明年又复求割地。韩地有尽，而秦求无已。鄙谚曰：‘宁为鸡口，无为牛后。’夫以大王之贤，挟强韩之兵，而有牛后之名，臣窃为大王羞之！”韩王从其言。

秦说魏惠王曰：“大王之地方千里，武士、苍头、奋击各二十万，厮徒十万；车六百乘，骑五千匹；乃听群臣之说，而欲臣事秦！臣愿大王熟计之也。”魏王听之。

秦说齐王曰：“齐四塞之国，地方二千余里，带甲数十万，粟如丘山。临淄之涂，车毂击，人肩摩，连衽成帷，挥汗成雨。夫韩、魏之所以重畏秦者，为与秦接境也。秦之攻齐则不然，虽欲深入，恐韩、魏之议其后，则秦之不能害齐亦明矣。不深料此，而欲西面事之，是群臣之计过也。”齐王许之。

乃说楚威王曰：“楚，天下之强国也，地方六千余里，带甲百万，粟支十年，此霸王之资也。故秦之所害莫如楚，楚之与秦其势不两立。从亲则诸侯割地以事楚，衡合则楚割地以事秦，此两策者相去远矣，大王何居焉？”楚王亦许之。

于是苏秦为从约长，并相六国，北报赵，车骑辎重拟于王者。

纲　己丑，三十七年，秦以齐、魏之师伐赵。苏秦去赵适燕，从约皆解。

目　秦使公孙衍欺齐、魏以伐赵，赵肃侯让苏秦，秦恐，请使燕，必报齐。乃去赵，而从约皆解。

纲　癸巳，四十一年，秦客卿张仪伐魏，取蒲阳；既而归之，魏尽入上郡以谢。秦以仪为相。

目　张仪者，魏人，与苏秦俱事鬼谷先生，学从横之术。游诸侯，无所遇，苏秦召而辱之。仪怒入秦，秦王说之，以为客卿。至是将兵伐魏，取蒲阳。言于秦王，请复以与魏。仪因说魏王曰：“秦之遇魏甚厚，魏不可以无礼于秦。”魏因尽入上郡十五县以谢焉。仪归而相秦。

纲　丙申，四十四年，夏四月，秦初称王。

纲　丁酉，四十五年，秦张仪伐魏，取陕。

纲　苏秦自燕奔齐。

目　苏秦通于燕文公之夫人，恐得罪，说易王曰：“臣居燕不能使燕重，而在齐则燕重。”王许之。乃伪得罪于燕而奔齐，齐王以为客卿。秦说齐王高宫室，大苑囿，以明得意，欲以敝齐而为燕。

纲　戊戌，四十六年，秦相张仪免，出相魏。

纲　庚子，四十八年，王崩，子定立。

纲　齐号薛公田文为孟尝君。

目　初，齐王封田婴于薛，号曰靖郭君。婴言于齐王曰：“五官之计，不可不日听而数览也。”王从之；已而厌之，悉以委婴。婴由是得专齐权。

婴有子四十余人，其贱妾之子曰文，倜傥饶智略，说靖郭君以散财养士。靖郭君使文主家待宾客，宾客争誉其美，请以文为嗣。婴卒，文嗣立，号孟尝君。招致诸侯游士及有罪亡人，食客常数千人，名重天下。

孟尝君聘于楚，楚王遗之象床。登徒直送之，不欲行，谓公孙戌曰：“足下能使仆无行者，有先人之宝剑，愿献之。”戌许诺，入见曰：“小国所以皆致相印于君者，悦君之义，慕君之廉也。今始至楚而受象床，则未至之国何以待君哉！”孟尝君曰：“善。”遂不受。戌趋出，未至中闺，孟尝君召而反之，曰：“子何足之高，志之扬也？”戌以实对。孟尝君乃书门版曰：“有能扬文之名，止文之过，私得宝于外者，疾入谏！”





慎靓王


纲　辛丑，慎靓王元年，卫更贬号曰君。

纲　壬寅，二年，魏君卒。孟轲去魏适齐。

纲　癸未，三年，楚、赵、魏、韩、燕伐秦，攻函谷关。秦出兵逆之，五国皆败走。

纲　甲辰，四年，齐大夫杀苏秦。

纲　魏请成于秦。张仪归，复相秦。

目　张仪说魏王曰：“梁，地四平，无名山大川之限，地势固战场也。夫诸侯约从，结为兄弟以相坚也。今亲兄弟同父母，尚有争钱财相杀伤，而欲恃反覆苏秦之余谋，其不可成亦明矣。”魏王乃倍从约，而因仪以请成于秦。仪归，复相秦。

纲　乙巳，五年，秦伐蜀，取之。

目　巴、蜀相攻，俱告急于秦。秦惠王欲伐蜀，韩又来侵。司马错请伐蜀。张仪曰：“不如伐韩。”王曰：“请闻其说。”仪曰：“亲魏，善楚，下兵三川，以临二周之郊，据九鼎，按图籍，挟天子以令天下，此王业也。臣闻争名者于朝，争利者于市。今三川、周室，天下之朝市也，而王不争焉，顾争于戎翟，去王业远矣。”错曰：“不然。臣闻之。欲富国者务广其地，欲强兵者务富其民，欲王者务博其德：三资者备而王随之矣。夫蜀，西僻之国而戎翟之长也，有桀、纣之乱；以秦攻之，譬如使豺狼逐群羊。拔一国而天下不以为暴，利尽西海而天下不以为贪，而又有禁暴止乱之名，是我一举而名实附焉。今攻韩，劫天子，恶名也，而攻天下之所不欲，又未必利也。不如伐蜀。”惠王从之，起兵伐蜀，取之。秦益富强。

纲　燕君哙以国让其相子之。

目　燕相子之与苏秦之弟代婚，欲得燕权。苏代使齐而归，燕王问曰：“齐王其霸乎？”对曰：“不能。”王曰：“何故？”对曰：“不信其臣。”于是燕王专任子之。鹿毛寿谓燕王曰：“人谓尧贤者，以其能让天下也。今王以国让子之，是王与尧同名也。”燕王因属国于子之。子之南面行王事，而哙老，不听政，顾为臣。

纲　丙午，六年，王崩，子延立。





赧王


纲　丁未，赧王元年，齐伐燕，取之，醢子之，杀故燕君哙。

纲　孟轲去齐。

纲　戊申，二年，楚屈匄伐秦。

目　秦欲伐齐，患其与楚从亲，乃使张仪说楚王曰：“大王诚能闭关绝约于齐，臣请献商、於之地六百里。”楚王悦而许之。群臣皆贺，陈轸独吊。王怒曰：“何吊也？”对曰：“夫秦之所以重楚，以其有齐也。今绝齐则楚孤，秦奚贪夫孤国，与之商、於之地六百里哉！仪至秦，必负王。是王北绝齐交而西生患于秦也，两国之兵必俱至矣。”王曰：“愿子闭口毋复言！”乃厚赐张仪，而闭关绝约于齐，使一将军随张仪至秦。

仪详堕车，不朝三月。楚王闻之曰：“仪以寡人绝齐未甚耶？”乃使勇士宋遗借宋之符，北骂齐王。齐王大怒，折节而事秦。齐、秦之交合，仪乃朝，见楚使者曰：“子何不受地？自某至某，广袤六里。”使者还报，楚王大怒，欲发兵攻秦。陈轸曰：“轸可发口言乎？攻之不如赂以一名都，与之并兵而攻齐，是我亡地于秦，而取偿于齐也。今已绝齐，而又责欺于秦，是我合齐、秦之交而来天下之兵也，国必大伤矣！”王不听，使屈匄帅师伐秦。秦亦发兵，使庶长章击之。

纲　己酉，三年，秦大败楚师于丹阳，虏屈匄，遂取汉中。楚复袭秦，又大败于蓝田。韩、魏袭楚，楚割两城以和于秦。

纲　燕人立太子平为君。

目　昭王即位于破燕之后，吊死问孤，与百姓同甘苦，卑身厚币以招贤者。问郭隗曰：“齐因孤之国乱而袭破燕，孤极知燕小不足以报，然诚得贤士与之共国，以雪先王之耻，孤之愿也。先生视可者，得身事之！”隗曰：“古之人君有以千金使涓人求千里马者，马已死，买其骨五百金而返。君怒，涓人曰：‘死马且买之，况生者乎！马今至矣。’不期年而千里马至者三。今王必欲致士，先从隗始，况贤于隗者，岂远千里哉！”于是昭王为隗改筑宫而师事之。于是士争趣燕。乐毅自魏往，王以为亚卿，任以国政。

纲　庚戌，四年，秦使张仪说楚、韩、齐、赵、燕连衡以事秦。秦君卒，诸侯复合从。

目　秦惠王使告楚怀王，请以武关之外易黔中地，楚王曰：“不愿，愿得张仪而献黔中。”仪请行，秦王曰：“楚将甘心于子，奈何？”仪曰：“秦强而楚弱，大王在，楚不宜敢取臣。且臣善其嬖臣靳尚，尚得事幸姬郑袖，袖言，王无不听者。”遂往。楚王囚，将杀之，尚谓袖曰：“秦王甚爱张仪，将以六县及美女赎之。王重地尊秦，秦女必贵而夫人斥矣。”于是袖日夜泣于王曰：“臣各为其主耳。今杀张仪，秦必大怒。妾请子母俱迁江南，毋为秦所鱼肉也！”王乃赦仪而厚礼之。仪因说曰：“夫为从者无异于驱群羊而攻猛虎，不格明矣。今王不事秦，秦劫韩驱梁而攻楚，则楚危矣。大王诚听臣，请令秦、楚长为兄弟之国。”楚王已得仪而重出地，乃许之。

仪遂说韩王曰：“山东之士被甲蒙胄而会战，秦人捐甲徒裼以趋敌，此无异垂千钧于鸟卵之上，必无幸矣。大王不事秦，秦下甲据宜阳，塞成皋，则王之国分矣。为大王计，莫如事秦而攻楚，以转祸而悦秦。”韩王许之。

仪归报秦，封以六邑，号武信君。复使东说齐王曰：“从人说大王者必曰：‘齐蔽于三晋，地广兵强，虽有百秦，将无奈齐何。’今秦、楚嫁娶，韩献宜阳，梁效河外，赵割河间。大王不事秦，秦驱韩、梁、赵攻之，虽欲事秦，不可得也。”齐王许之。

仪西说赵王曰：“大王收率天下以摈秦，秦兵不敢出函谷关者十五年。今楚与秦为昆弟，韩、梁称藩臣，齐献鱼盐之地，此断赵之右肩也。夫断右肩而与人斗，失其党而孤居，求欲无危得乎！为大王计，莫若与秦约为兄弟之国也。”赵王许之。

仪北说燕王曰：“赵已事秦，大王不事秦，秦下甲云中、九原，驱赵攻燕，则易水、长城非王之有矣。”燕王请献常山之尾五城以和。

仪归报，未至，而惠王薨，子武王立。武王自为太子时不悦仪，诸侯闻之，皆畔衡，复合从。

纲　辛亥，五年，秦张仪复出相魏。

目　张仪诡说秦武王而相魏，一岁卒。

仪与苏秦皆以从横之术游诸侯，致位富贵，天下争慕之。又有魏人公孙衍者，号“犀首”，及秦弟代、厉，又周最、楼缓之徒，纷纭遍于天下，务以辩诈相高，不可胜载，而仪、秦、衍最著。

纲　壬子，六年，秦初置丞相。

纲　癸丑，七年，秦甘茂伐韩宜阳。

目　秦王使甘茂约魏以伐韩，茂至魏，乃使人还谓王曰：“魏听臣矣，然愿王勿伐！”王迎茂息壤而问其故，对曰：“宜阳大县，其实郡也。今倍数险，行千里，攻之难。鲁人有与曾参同姓名者杀人，人告其母，母织自若也。及三人告之，则其母投杼下机，逾墙而走。臣之贤不若曾参，王之信臣不如其母，疑臣者非特三人，臣恐大王之投杼也。魏文侯令乐羊攻中山，三年拔之。返而论功，文侯示之谤书一箧。乐羊再拜稽首曰：‘此非臣之功，君之力也！’今臣羁旅之臣也，樗里子、公孙奭挟韩而议之，王必听之，是王欺魏王，而臣受公仲侈之怨也，故臣愿王之勿伐也。”王曰：“寡人勿听也，请与子盟！”乃盟于息壤。

纲　甲寅，八年，秦拔宜阳。

目　甘茂攻宜阳，五月而不拔，樗里子、公孙奭果争之。秦王欲罢兵，茂曰：“息壤在彼。”王乃悉起兵佐茂，斩首六万，遂拔宜阳。

纲　秦君卒，弟稷立。母芈氏治国事，以舅魏冉为将军。

纲　赵始胡服，招骑射。

目　赵武灵王与肥义谋胡服骑射以教百姓，国人皆不欲。公子成称疾不朝，王自往请之曰：“吾国无骑射之备，将何以守？先时中山负齐之强，侵暴吾地，引水围鄗，几于不守。先君丑之，故寡人变服骑射，欲以备四境之难，报中山之怨也。”公子成听命，乃赐胡服以朝，而始出令焉。

纲　丙辰，十年，彗星见。

纲　戊午，十二年，彗星见。

纲　庚申，十四年，日食，昼晦。

纲　壬戌，十六年，赵君废其太子章而传国于少子何，自号“主父”。

目　初，武灵王以长子章为太子。后纳吴广之女孟姚，有宠。生子何，爱之，欲及其生而立之，乃废章而传国焉。使肥义为相国傅王，而自号“主父”。

纲　秦伐楚，取八城。遂诱楚君槐于武关，执之以归。楚人立太子横。

目　秦伐楚，取八城。秦王乃遗楚王书曰：“寡人愿与君王会武关，面相约，结盟而去。”楚王欲往恐见欺，欲不往恐秦怒。昭睢、屈平曰：“毋行而发兵自守耳！秦，虎狼也，有并诸侯之心，不可信也！”王稚子子兰劝王行，王乃入秦。秦王令一将军诈为王，伏兵武关，劫之与西，遂留之。时楚太子横方质于齐，昭睢诈赴于齐，齐王归楚太子，楚人立之。初，屈平为怀王左徒，志洁行廉，明于治体，王甚任之。后以谗见疏，而眷顾不忘，作离骚之辞以自怨，尚冀王之一寤，而王终不寤也。其后子兰又谮之于顷襄王，王怒，迁之于江南。原遂怀石自投汨罗以死。

纲　秦以田文为丞相。

目　秦王闻田文贤，使请于齐以为相。

纲　癸亥，十七年，田文自秦逃归。

目　或谓秦王曰：“文相秦，必先齐而后秦；秦其危哉！”王囚文，欲杀之。使人求解于王之幸姬，姬欲得其狐白裘，而文先以献于秦王矣。文客有善为狗盗者，盗裘以献。姬言于王而遣之。王后悔，使追之。文至关，关法，鸡鸣乃出客，时尚蚤，追者将至，客有善为鸡鸣者，野鸡皆应之。文乃得脱归。

纲　齐、韩、魏伐秦，败其军于函谷关，河、渭绝一日。秦割河东三城以和，三国乃退。

目　孟尝君怨秦，与韩、魏攻之，入函谷关。秦昭王谓丞相楼缓、公子池曰：“三国之兵深矣，寡人欲割河东而讲。”对曰：“讲亦悔，不讲亦悔。”王曰：“何也？”对曰：“王割河东而讲，三国虽去，王必曰：‘惜矣！三国且去，吾特以三城从之。’此讲之悔也。王不讲，三国入函谷，咸阳必危，王又曰：‘惜矣！吾爱三城而不讲。’此不讲之悔也。”王曰：“钧吾悔也。宁亡三城而悔，无危咸阳而悔也。”乃使公子池以三城讲于三国，遂罢兵。

纲　赵君封弟胜为平原君。

目　平原君好士，食客常数千人。有公孙龙者，善为坚白同异之辩，平原君客之。孔子之玄孙穿自鲁适赵，与龙论臧三耳，龙甚辩析，穿弗应。平原君问之，穿曰：“几能令臧三耳矣。然谓三耳甚难而实非也，谓两耳甚易而实是也，不知君将从易而是者乎，其亦从难而非者乎？”平原君谓龙曰：“公无复与孔子高辩事也！其人理胜于辞，公辞胜于理；辞胜于理，终必受诎。”

纲　乙丑，十九年，楚君槐卒于秦。

目　怀王发病薨于秦，秦人归其丧。楚人怜之，如悲亲戚。诸侯由是不直秦。

纲　丙寅，二十年，赵故太子章作乱，公子成、李兑诛之，遂弑主父于沙丘。

目　赵主父及王游沙丘异宫，公子章、田不礼作乱，诈以主父令召王。肥义先入，杀之。公子成、李兑起兵距难，章败，走主父，成、兑因围主父宫，杀章及不礼而灭其党。成、兑相与谋曰：“以章故，围主父；即解兵，吾属夷矣！”乃遂围之，令：“宫中人后出者夷！”主父欲出不得，探雀食之，三月余饿死。

纲　己巳，二十三年，楚君迎妇于秦。

纲　乙亥，二十九年，齐灭宋。

纲　丙子，三十年，齐杀狐咺、陈举。燕使亚卿乐毅如赵。

目　齐湣王灭宋而骄，乃侵楚及三晋，欲并二周，为天子。狐咺正议，陈举直言，皆杀之。燕昭王日夜抚循其人，乃谋伐齐。于是使乐毅约赵秦，连楚及魏。诸侯害齐之骄暴，皆许之。

纲　丁丑，三十一年，燕上将军乐毅以秦、魏、韩、赵之师伐齐，入临淄。齐君地出走，其相淖齿杀之。毅下齐七十余城，燕封毅为昌国君。

目　燕悉起兵，使乐毅为上将军，并将秦、魏、韩、赵之师以伐齐，战于济西，齐师大败。毅身率燕师，长驱逐北，遂入临淄。湣王出走。毅取宝物、祭器，输之于燕。燕王封毅为昌国君，留徇齐城未下者。

齐王走莒。楚使淖齿将兵救齐，因为齐相。齿欲与燕分齐地，乃执湣王而数之曰：“千乘、博昌之间，方数百里，雨血沾衣，王知之乎？”曰：“知之。”“嬴、博之间，地坼及泉，王知之乎？”曰：“知之。”“有人当阙而哭者，求之不得，去则闻其声，王知之乎？”曰：“知之。”齿曰：“雨血者，天以告也；地坼者，地以告也；当阙而哭者，人以告也。而王不戒焉，何得无诛！”遂擢王筋，悬之庙梁，宿昔而死。

乐毅闻画邑人王蠋贤，令军中环画三十里无入。使人请蠋，蠋不往。燕人曰：“不来，吾且屠画！”蠋曰：“吾闻忠臣不事二君，烈女不更二夫。齐王不用吾谏，吾退耕于野。国破君亡，吾不能存，而又欲劫之以兵；与其不义而生，不若死！”遂自经死。

毅整军，禁侵掠，礼逸民，宽赋敛，除暴令，修旧政，齐民喜悦。祀桓公、管仲于郊，封王蠋之墓。六月之间，下齐七十余城，皆为郡县。

纲　戊寅，三十二年，齐人讨杀淖齿，而立其君之子法章，保莒城。

目　淖齿之乱，湣王子法章变名姓为莒太史敫家佣。敫女奇法章状貌，怜而窃衣食之，因与私通。湣王从者王孙贾失王处而归，其母曰：“汝朝出而晚来，则吾倚门而望；汝暮出而不还，则吾倚闾而望。汝今事王，王走，汝不知其处，汝尚何归焉！”贾乃入市呼曰：“淖齿乱齐国，杀湣王。欲与我诛之者，袒右！”市人从者四百人，与攻淖齿，杀之。于是齐亡臣相与求湣王子法章立以为齐王，保莒城以拒燕，布告国中曰：“王已立在莒矣！”

纲　赵使蔺相如献璧于秦。

目　赵得楚和氏璧，秦王请以十五城易之。赵欲勿与，畏秦强；欲与之，恐见欺。蔺相如曰：“以城求璧而不与，曲在我矣。与之璧而不与我城，则曲在秦。臣愿奉璧而往；城不入，则臣请完璧而归！”王遣之。相如至秦，既献璧，视秦王无意偿城，乃绐取璧，遣从者怀之，间行归赵，而以身待命于秦。秦王贤而归之，赵王以为上大夫。

纲　卫君卒。

目　嗣君好察微隐，县令有发褥而席弊者，嗣君闻之，乃赐之席；令大惊，以为神。又使人过关市，赂之以金，既而召关市，问有客过与汝金，汝回遣之；关市大恐。又爱泄姬，重如耳，而恐其因爱重以壅己也，乃贵薄疑以敌如耳，尊魏妃以偶泄姬，曰：“以是相参也。”卫有胥靡，亡之魏，嗣君使以五十金买之，不得，乃以左氏易之。左右曰：“以一都买一胥靡可乎？”嗣君曰：“治无小，乱无大，法不立，诛不必，虽有十左氏无益也。法立，诛必，虽失十左氏无害也。”

纲　庚辰，三十四年，楚谋入寇，王使东周公喻止之。

目　楚欲图周，王使东周武公谓楚令尹昭子曰：“西周之地，不过百里，而名为天下共主。裂其地不足以肥国，得其众不足以劲兵。而攻之者，名为弑君。然而犹有欲攻之者，见祭器在焉故也。夫虎肉臊而兵利身，人犹攻之；若使泽中之麋蒙虎之皮，人之攻之必万倍矣。裂楚之地，足以肥国，诎楚之名，足以尊主。今子欲诛残天下之共主，居三代之传器，器南，则兵至矣！”于是楚计不行。

纲　壬午，三十六年，秦、赵会于渑池。

目　秦王告赵王，愿为好会于河外渑池。赵王行，蔺相如从。及会，饮酒，秦王请赵王鼓瑟，赵王鼓之。相如请秦王击缶，秦王不肯。相如曰：“五步之内，臣请得以颈血溅大王矣！”左右欲刃相如，相如张目叱之，左右皆靡。秦王乃一击缶。罢酒，秦终不能有加于赵；赵人亦盛为之备，秦不敢动。

赵王归，以相如为上卿，位在廉颇右。颇曰：“我为将，有攻城野战之功。相如素贱，徒以口舌而位加我上，我见必辱之。”相如闻之，不肯与会；每朝，常称病。出而望见，辄引车避匿。其舍人皆以为耻。相如曰：“子视廉将军孰与秦王？”曰：“不若。”相如曰：“夫以秦王之威，而相如廷叱之；相如虽驽，独畏廉将军哉！顾吾念之，秦所以不敢加兵于赵，徒以吾两人在也。今两虎共斗，其势不俱生。吾所以为此者，先国家之急而后私雠也！”颇闻之，肉袒负荆，至门谢罪，遂为刎颈交。

纲　燕君平卒。乐毅奔赵，齐田单击破燕军，尽复齐地。齐君入临淄，封单为安平君。赵封乐毅为望诸君。

目　时齐地皆已属燕，独莒、即墨未下，乐毅并军围之。即墨大夫战死。即墨人曰：“安平之战，田单宗人以铁笼得全，是多智习兵。”立以为将。乐毅围二邑，期年不克，乃令解围，去城九里而为垒，令曰：“城中民出者勿获，困者赈之，使即旧业。”三年而犹未下。或谗之于昭王曰：“乐毅智谋过人，呼吸之间克七十余城，今不下者两城耳，非其力不能拔，欲久仗兵威以服齐人，遂南面而王耳。”昭王于是置酒大会，引言者斩之，遣国相立毅为齐王。毅皇恐不受，拜书，以死自誓。由是齐人服其义，诸侯畏其信，莫敢复有谋者。

顷之，昭王薨。惠王自为太子时，不快于乐毅，田单乃纵反间曰：“乐毅与燕新王有隙，畏诛，欲连兵王齐。齐人未附，故且缓攻即墨以待其事。齐所惧，惟恐他将之来，即墨残矣。”惠王闻之，即使骑劫代将，毅遂奔赵。将士由是愤惋不和。

田单乃令城中人食，必祭先祖于庭，飞鸟皆翔舞而下。燕人怪之，单因宣言曰：“当有神师下教。”俄有一卒曰：“臣可以为师乎？”单遂师之。每有约束，必称神师。又宣言曰：“吾惟惧燕人劓所得齐卒，置之前行，即墨败矣！”燕人如其言。城中皆怒，坚守，惟恐见得。单又言：“吾惧燕人掘吾城外冢墓，可为寒心！”燕军掘烧之。齐人望见，皆涕泣，欲出战。单知其可用，乃身操版锸，与士卒分功；妻妾编于行伍之间；尽散饮食飨士。令甲卒皆伏，使老弱、女子乘城，遣使约降；燕军益懈。单收城中得牛千余，为绛缯衣，画以五采龙文，束兵刃于其角，灌脂束苇于其尾，凿城数十穴，夜纵牛，烧苇端，壮士五千人随之。牛热怒奔燕军，所触尽死伤。燕军大惊，而城中鼓噪从之，燕军败走。齐人杀骑劫，追亡逐北，至河上，七十余城皆复为齐。乃迎王自莒入临淄。

王以太史敫之女为后，是为君王后。生太子建。以单为相，封安平君。太史敫曰：“女不取媒，因自嫁，污吾世！”终身不见君王后，君王后亦不以不见故，失人子之礼。

田单尝出见老人涉淄，而寒不能行，解裘衣之。襄王恶之，曰：“单将欲以是取吾国乎！”岩下有贯珠者闻之，言于王曰：“王不如因以为己善。下令曰：‘寡人忧民之饥也，单收而食之。寡人忧民之寒也，单收而衣之。称寡人之意。’单有是善而王嘉之，单之善亦王之善也。”王曰：“善。”乃赐单牛酒。

王有幸臣九人，语王曰：“安平君内抚百姓，外怀戎翟，礼天下之贤士，其志欲有为也。”异日，王曰：“召相单来！”单所任貂勃闻之，稽首于王曰：“周文王得吕尚以为太公，齐桓公得管夷吾以为仲父，今王得安平君而独曰‘单’，安得此亡国之言乎！夫安平君以惴惴即墨三里之城，五里之郭，而反千里之齐。当是时而自王，天下莫之能止。然计之于道，归之于义，以为不可，故栈道木阁，而迎王于城阳。今国已定，民已安矣，王乃曰‘单’，婴儿之计不为此也。”王乃杀九人，而益封安平君万户。

赵王欲与乐毅谋伐燕，毅泣曰：“臣畴昔之事昭王，犹今日之事大王也。若复得罪在他国，终身不敢谋赵之奴隶，况子孙乎！”赵王乃止，而封毅于观津，号望诸君。燕惠王恐赵用之以乘其敝，乃使人让毅，且谢之曰：“将军捐燕归赵，自为计则可矣，而何以报先王所以遇将军之意乎！”毅报书曰：“免身立功，以明先王之迹，臣之上计也。罹毁辱之谤，堕先王之名，臣之所大恐也。临不测之罪，以幸为利，义之所不忍出也。古之君子交绝不出恶声，忠臣去国不洁其名。臣虽不侫，数奉教于君子矣。”燕乃复以毅子闲为昌国君，而毅往来复通燕，竟卒于赵。

纲　薛公田文卒。

目　初，齐湣王既灭宋，欲去孟尝君。孟尝君奔魏，魏以为相，与诸侯共伐破齐。襄王复国，而孟尝君中立为诸侯，无所属。襄王畏之，与连和。至是卒，诸子争立，齐、魏共灭之。

纲　癸未，三十七年，秦白起伐楚拔郢，烧夷陵。楚徙都陈。秦置南郡，封起为武安君。

纲　乙酉，三十九年，魏封公子无忌为信陵君。

纲　戊子，四十二年，赵、魏伐韩，秦救之，大破其军，魏割南阳以和。

目　秦救韩，败赵、魏之师。魏段干子请割南阳予秦以和。苏代谓魏王曰：“欲玺者，段干子也。欲地者，秦也。今王使欲玺者制地，欲地者制玺，魏地尽矣！夫以地事秦，犹抱薪救火，薪不尽，火不灭。”王曰：“是则然矣。然事始已行，不可更矣。”对曰：“夫博之所以贵枭者，便则食，不便则止。今何王之用智不如用枭也？”王不听，卒以南阳为和。

纲　辛卯，四十五年，秦伐赵，围阏与，赵奢击却之。赵封奢为马服君。

目　初，赵奢为田部吏，收徂税，平原君家不肯出，奢以法杀其用事者九人。平原君怒，将杀之。奢曰：“君于赵为贵公子，今纵君家而不奉公则法削，法削则国弱，国弱则诸侯加兵，是无赵也。君安得有此富乎！以君之贵，奉公如法则上下平，上下平则国强，国强则赵固，而君为贵戚，岂轻于天下邪！”平原君贤之，言于王。使治国赋，国赋大平，民富而府库实。及秦围阏与，王召群臣问之，廉颇、乐乘皆曰：“道远险狭，难救。”奢曰：“道远险狭，如两鼠斗于穴中，将勇者胜。”王乃令奢将兵救之，秦师大败，解阏与而还。赵封奢为马服君。

纲　秦以范睢为客卿。

目　初，魏人范睢从中大夫须贾使于齐，齐王闻其辩口，私赐之金。贾疑睢以国阴事告齐也，归告其相魏齐。齐怒，笞击睢，折胁，折齿，置厕中。睢佯死，得出，魏人郑安平持睢亡匿，更姓名曰张禄。

秦谒者王稽使魏，载与俱归。荐之王，王见之离宫。睢未敢言内，先言外事，以观秦王之俯仰。因进曰：“穰侯越韩、魏而攻齐，非计也。今王不如远交而近攻，得寸则王之寸也，得尺亦王之尺也。今夫韩、魏，中国之处而天下之枢也。王若欲霸，必亲中国以为天下枢，而威楚、赵，则齐附，而韩、魏因可虏矣。”王曰：“善。”乃以睢为客卿，与谋国事。





纲鉴易知录卷七


周纪


赧王


纲　乙未，四十九年，秦君废其母，不治事。逐魏冉、芈戎、公子巿、公子悝。以范睢为丞相，封应侯。

目　范睢日益亲，用事，因说秦王曰：“臣居山东时，闻齐之有孟尝君，不闻有王；闻秦有太后、穰侯，不闻有王。夫擅国之谓王，能利害之谓王，制杀生之谓王。今太后擅行不顾，穰侯出使不报，华阳、泾阳击断无讳，高陵进退不请，四贵备而国不危，未之有也。臣又闻之，木实繁者披其枝，披其枝者伤其心；大其都者危其国，尊其臣者卑其主。淖齿管齐而弑湣王，李兑管赵而囚主父。今臣观四贵之用事，此亦齿、兑之类也。窃恐万世之后，有秦国者，非王子孙也！”王以为然，于是废太后，逐穰侯、华阳君、芈戎、高陵君巿、泾阳君悝于关外，以睢为丞相，封应侯。

纲　丙申，五十年，秦伐赵，取三城，齐救却之。遂以赵师伐燕，取中阳；伐韩，取注人。

目　秦攻赵，赵王新立，太后用事，求救于齐。齐人曰：“必以长安君为质。”太后不可。齐师不出，大臣强谏。太后明谓左右曰：“有复言者，老妇必唾其面！”左师触龙请见，曰：“贱息舒祺，最少，不肖，而臣衰，窃爱之，愿得补黑衣之缺，以卫王宫。”太后曰：“诺。年几何矣？”对曰：“十五岁矣。虽少，愿及臣未填沟壑而托之。”太后曰：“丈夫亦爱少子乎？”对曰：“甚于妇人。”太后笑曰：“妇人异甚。”对曰：“老臣窃以为媪之爱燕后贤于长安君。”太后曰：“君过矣！不如长安君之甚。”左师曰：“父母爱其子则为之计深远。媪之送燕后也，持其踵而哭，念其远也，亦哀之矣。已行，非不思也，祭祀则祝之曰：‘必勿使反！’岂非为之计长久，为子孙相继为王也哉？”太后曰：“然。”左师曰：“今三世以前，至于赵王之子孙为侯者，其继有在者乎？”曰：“无有。”曰：“此其近者祸及身，远者及其子孙。岂人主之子侯则不善哉？位尊而无功，奉厚而无劳，而挟重器多也。今媪尊长安君之位，封以膏腴之地，多与之重器，而不及今令有功于赵，一旦山陵崩，长安君何以自托于赵哉？”太后曰：“诺，恣君之所使之！”于是为长安君约车百乘质于齐。齐师乃出，秦师退。

纲　戊戌，五十二年，楚太子完自秦逃归。楚君横卒，完立。以黄歇为相，封春申君。

纲　己亥，五十三年，秦白起伐韩，拔野王。上党降赵。

目　秦武安君伐韩，拔野王。上党路绝，上党守冯亭献之赵。赵王以问平阳君豹，对曰：“圣人甚祸无故之利。”王曰：“人乐吾德，何谓无故？”豹曰：“秦蚕食韩地，中绝，不令相通，固自以为坐而受上党也。韩氏所以不入之秦者，欲嫁其祸于赵也。秦服其劳而赵受其利，虽强大不能得之于弱小，弱小顾能得之于强大乎！岂得谓之非无故哉？不如勿受。”平原君请受之。王乃使平原君往受地，封冯亭为华阳君。亭垂涕，不见使者，曰：“吾不忍卖主之地而食之也！”

纲　辛丑，五十五年，秦王龁攻赵上党，拔之。白起代将，大破赵军，杀其将赵括，坑降卒四十万。

目　秦王龁攻上党，拔之。上党民走赵。赵廉颇军长平，以按据之。龁遂攻赵。赵军数败，廉颇坚壁不出，又失亡多。赵王怒，数让之。应侯又使人行千金为反间，曰：“秦独畏马服君之子括为将耳！廉颇易与，且降矣！”赵王遂以赵括代颇将。蔺相如曰：“王以名使括，若胶柱鼓瑟。括徒能读其父书传，不知合变也。”王不听。括自少时学兵法，以天下莫能当；与奢言之，奢不能难，然不谓善也。括母问其故，奢曰：“兵，死地也，而括易言之。使赵将之，破赵军者必括也。”及括将行，母上书言括不可使。王曰：“吾已决矣。”母因曰：“即有不称，妾请无随坐！”王许之。

秦王闻括已将，乃阴使武安君为上将军，而龁为裨将，令军中敢泄者斩。括至军，悉更约束，易置军吏，出击秦军。武安君佯败走，张二奇兵以劫之。括乘胜追造秦壁，壁坚拒不得入，而秦奇兵绝其后。军分为二，粮道绝。赵军食绝四十六日，人相食，急攻秦垒，欲出不得。括自出搏战，秦射杀之，卒四十万人皆降。武安君曰：“秦已拔上党，其民不乐为秦而归赵。赵卒反覆，恐为乱。”乃挟诈尽坑之，遗其小者二百余人归赵。

纲　壬寅，五十六年，魏以孔斌为相，寻以病免。

目　魏王闻子顺贤，聘以为相，陈大计不用，乃以病致仕。

秦之始伐赵也，魏王问于诸大夫，皆曰：“秦若不胜，则可乘敝而击之；胜则因而服焉，于我何损？”斌曰：“不然。秦，贪暴之国也，胜赵必复他求，吾恐于时魏受其师也。先人有言：燕雀处屋，子母相哺，呴呴相乐，自以为安矣。灶突炎上，栋宇将焚，燕雀颜不变，不知祸之将及己也。今子不悟赵破而患将及己，可以人而同于燕雀乎！”斌，穿之子也。

纲　癸卯，五十七年，秦伐赵，围邯郸。

目　秦武安君病，使王陵伐赵，攻邯郸，少利。武安君病愈，王欲使代之。武安君曰：“邯郸实未易攻也，且诸侯之救日至。秦虽胜于长平，然士卒死者过半，国内空，远绝山河，而争人国都，赵应其内，诸侯攻其外，破秦军必矣。”王又使应侯请之，终辞不行；及以王龁代陵。

纲　赵公子胜如楚乞师，楚黄歇帅师救赵。

目　赵王使平原君求救于楚，约其门下文武备具者二十人与俱，得十九人，余无可取者。毛遂自荐。平原君曰：“夫贤士之处世，如锥处囊中，其末立见。今先生处胜门下，三年于此矣，胜未有所闻，是先生无所有也。”遂曰：“臣乃今日请处囊中耳，使臣得蚤处囊中，乃脱颖而出，非特其末见而已。”平原君乃与俱至楚，与楚王言合从之利，久不决。毛遂按剑历阶而上，曰：“从之利害，两言而决耳！今日出而言，日中不决，何也？”王怒叱之，遂按剑而前曰：“王之所以叱遂者，以楚国之众也。今十步之内，王不得恃楚国之众也！王之命悬于遂手。吾君在前，叱者何也？今以楚之强，天下弗能当。白起小竖子耳，一战而举鄢郢，再战而烧夷陵，三战而辱王之先人，此百世之怨，赵之所羞，而王不知恶焉。合从者为楚，非为赵也。”王曰：“唯唯。”乃与楚王歃血定从而归。平原君曰：“胜不敢复相天下士矣！”因以毛遂为上客，而楚使春申君将兵救赵。

纲　魏晋鄙帅师救赵，次于邺，公子无忌袭杀鄙，夺其军以进。

目　魏王使晋鄙救赵。秦王使谓魏曰：“吾攻赵，旦暮且下，诸侯敢救者，必移兵先击之！”魏王恐，止晋鄙，壁邺。又使新垣衍入邯郸说赵，欲共尊秦为帝，以却其兵。鲁仲连闻之，往见衍曰：“彼秦者弃礼义而上首功之国也。彼即肆然而为帝于天下，则连有蹈东海而死耳，不愿为之民也！且梁未睹秦称帝之害故耳。昔者九侯、鄂侯、文王，纣之三公也。纣醢九侯，鄂侯争之强，故脯鄂侯；文王闻之，喟然而叹，故拘之羑里之库，欲令之死。今秦、梁俱据万乘之国，各有称王之名，奈何睹其一战之胜，欲从而帝之，卒就脯醢之地乎！且秦无已而帝，则将行其天子之礼以号令天下，变易诸侯之大臣，夺其所憎而与其所爱，又使女子谗妾为诸侯妃姬，梁王安得晏然而已乎！而将军又何以得故宠乎！”衍起再拜曰：“吾乃今知先生天下士也！吾请出，不敢复言帝秦矣！”

初，魏公子无忌爱人下士，致食客三千人。有隐士侯嬴，家贫，为夷门监者。公子置酒，大会宾客，坐定，从车骑，虚左，自迎侯生。至，公子引侯生坐上坐，宾客皆惊。及秦围赵，赵平原君夫人，无忌姊也，使者冠盖相属于魏，让公子。公子患之，数请魏王敕晋鄙救赵，及宾客辩士游说万端，王终不听。公子乃过见侯生，再拜问计。生曰：“吾闻晋鄙兵符，在王卧内，而如姬最幸，力能窃之。且公子尝为报其父仇，如姬欲为公子死无所辞。诚一开口，则得虎符，夺鄙兵，北救赵，西却秦，此五伯之功也。”公子如其言，得兵符。侯生曰：“将在外，君令有所不受。有如鄙疑而复请之，则事危矣。臣客朱亥，力士，可与俱。鄙不听，使击之。”公子至邺，晋鄙合符，果疑之。亥袖四十斤铁椎，椎杀鄙。公子勒兵下令曰：“父子俱在军中者，父归！兄弟俱在军中者，兄归！独子无兄弟者，归养！”得选兵八万人，将之而进。

纲　甲辰，五十八年，秦杀白起。

目　王龁战不利，武安君曰：“不听吾计，今何如矣？”王闻之，怒，强起之。武安君称病笃，乃免为士伍，迁之阴密。行至杜邮，应侯曰：“起之迁，意尚怏怏，有余言。”王乃使赐之剑，武安君遂自杀。秦人怜之。应侯乃任郑安平，使将击赵。

纲　魏公子无忌大破秦军邯郸下。

目　信陵君大破秦军于邯郸下，王龁解围走。郑安平以二万人降赵。

信陵君不敢归魏，使将将其军以还。赵王欲以五城封公子，公子闻之，有自功之色。客有说公子曰：“物有不可忘，有不可不忘。人有德于公子，公子不可忘也。公子有德于人，愿公子忘之也。且矫令夺兵以救赵，于赵则有功矣，于魏则未为忠臣也。公子乃自骄而功之，窃为公子不取也！”于是公子立自责，若无所容。赵王自迎，与公子饮至暮，以公子退让，竟不忍言献五城。

平原君欲封鲁仲连，仲连亦不受，乃以千金为寿。连笑曰：“所贵为天下之士者，为人排患难解纷乱而无取也。即有取者，是商贾之事，连不忍为也！”遂辞去，终身不复见。

纲　秦太子之子异人自赵逃归。

目　秦太子妃曰华阳夫人，无子。夏姬生子异人，质于赵。秦数伐赵，赵不礼之，困不得意。阳翟大贾吕不韦适邯郸，见之，曰：“此奇货可居！”乃说之曰：“秦王老矣。太子爱华阳夫人而无子。子之兄弟二十余人，子居中，不甚见幸，太子即位，子不得争为嗣矣。”异人曰：“奈何？”不韦曰：“能立适嗣者独华阳夫人耳。不韦虽贫，请以千金为子西游，立子为嗣。”异人曰：“必如君策，秦国与子共之。”不韦乃与五百金令结宾客，复以五百金买奇物玩好，自奉而西，见夫人姊，而以献于夫人，因誉异人之贤，宾客遍天下，日夜泣思太子及夫人，曰：“异人也以夫人为天！”夫人喜。不韦因使其姊说曰：“夫人爱而无子，不以繁华时蚤自结于诸子中贤孝者，举以为适，即色衰爱弛，虽欲开一言，尚可得乎！今异人贤，而自知中子，不得为适，诚以此时拔之，是异人无国而有国，夫人无子而有子也，则终身有宠于秦矣。”夫人以为然，乘间言之。太子与夫人又刻玉符，约以为嗣，因请不韦傅之。

不韦娶邯郸姬绝美者与居，知其有娠，异人见而请之。不韦佯怒，既而献之，期年而生子政，异人遂以为夫人。邯郸之围，赵人欲杀之，不韦赂守者得脱，亡赴秦军，遂归。异人楚服而见夫人，夫人曰：“吾楚人也，当自子之。”更名曰楚。

纲　乙巳，五十九年，秦伐韩、赵，王命诸侯讨之。秦遂入寇，王入秦，尽献其地，归而卒。

目　秦伐韩，取阳城、负黍，斩首四万。伐赵，取二十余县，斩首九万。赧王恐，倍秦，与诸侯约从，欲伐秦。秦使将军樛攻西周，赧王入秦，顿首受罪，尽献其邑三十六，口三万。秦受其献而归赧王于周，是岁卒。





东周君


纲　丙午。

纲　秦丞相范睢免。

目　秦河东守王稽坐与诸侯通，弃市。王临朝而叹，应侯请其故。王曰：“武安君死，而郑安平、王稽皆畔，内无良将，外多敌国，吾是以忧！”应侯惧，不知所出。燕客蔡泽闻之，西入秦，先使人宣言于应侯曰：“蔡泽见王，必夺君位。”应侯召泽让之，泽曰：“吁，君何见之晚也！夫四时之序，成功者去。商君、吴起、大夫种，何足愿与？”应侯谬曰：“何为不可！君子有杀身以成名，死无所恨。”泽曰：“身名俱全者，上也；名可法而身死者，次也。三子之可愿，孰与闳夭、周公哉？语曰：‘日中则移，月满则亏。’进退赢缩，与时变化。今君怨已雠而德已报，意欲至矣而无变计，窃为君危之！”应侯曰：“善。”遂荐泽于王，因谢病免。王悦泽计，以为相，数月免。

纲　楚以荀况为兰陵令。

目　荀卿，赵人，春申君以为兰陵令。

荀卿尝与临武君论兵于赵孝成王前。王曰：“请问兵要。”卿对曰：“要在附民。夫仁人之兵，上下一心，三军同力；臣之于君也，下之于上也，若子弟之事父兄，若手臂之扞头目而覆胸腹也。故兵要在于附民而已。故齐之技击不可以遇魏之武卒，魏之武卒不可以遇秦之锐士，秦之锐士不可以当桓、文之节制，桓、文之节制不可以敌汤、武之仁义。故招延募选，隆势诈，尚功利，是渐之也。礼义教化，是齐之也。故兵大齐则制天下，小齐则制邻敌。”王曰：“善。请问为将。”卿曰：“号令，欲严以威；赏罚，欲必以信；处舍，欲周以固；徙举进退，欲安以重，欲疾以速；窥敌观变，欲潜以深，欲伍以参；遇敌决战，必行吾所明，无行吾所疑，夫是之谓六术。无欲将而恶废，无怠胜而忘败，无威内而轻外，无见利而不顾其害，凡虑事欲熟而用财欲泰，夫是之谓五权。可杀而不可使处不完，可杀而不可使击不胜，可杀而不可使欺百姓，夫是之谓三至。凡百事之成也必在敬之，其败也必在慢之，故敬胜怠则吉，怠胜敬则灭，计胜欲则从，欲胜计则凶。战如守，行如战，有功如幸。慎行此六术、五权、三至，而处之以恭敬无旷，夫是之谓天下之将。”临武君曰：“善。”陈嚣问曰：“先生议兵，常以仁义为本，然则又何以兵为哉？”卿曰：“仁者爱人，故恶人之害之也；义者循理，故恶人之乱之也。故兵者所以禁暴除害也，非争夺也。”

纲　周民东亡，秦取其宝器，迁西周公于狐之聚。

纲　楚人迁鲁于莒而取其地。

纲　丁未，韩王入朝于秦。

纲　戊申，秦王郊见上帝于雍。

纲　庚戌，秋，秦王稷薨，太子柱立。

纲　辛亥，冬十月，秦王薨，子楚立。

目　孝文王即位三日而薨，子楚立，尊华阳夫人为华阳太后，夏姬为夏太后。

纲　燕伐齐，拔聊城；齐伐取之。

目　燕将攻齐聊城，拔之；或谮之燕王。燕将保聊城，不敢归。齐田单攻之，岁余不下。鲁仲连乃为书，约之矢以射城中，遗燕将，曰：“为公计者，不归燕则归齐。今独守孤城，齐兵日益而燕救不至，将何为乎？”燕将见书，泣三日，犹豫不能决，遂自杀。聊城乱，田单克之。归，言仲连于齐王，欲爵之。仲连逃之海上，曰：“吾与富贵而诎于人，宁贫贱而轻世肆志焉！”魏王问天下之高士于子顺，子顺曰：“世无其人也；抑可以为次，其鲁仲连乎！”

纲　壬子，秦以吕不韦为相国，封文信侯。

纲　秦灭东周，迁其君于阳人聚。

目　东周君与诸侯谋伐秦；王使相国帅师灭之，迁东周君于阳人聚。周遂不祀。周比亡，凡七邑。

右周三十七王，并东周君计八百七十三年。

```

>  部分资料来自网络，如侵犯您的权益，请联系我删除！