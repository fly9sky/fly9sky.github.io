---
layout: post
title: 《文心雕龍》札记
description: 读《文心雕龍》札记
date: 2022-12-28 13:58:01
---


文心雕龍注

《卷一》
1 	梁劉勰撰１
2 	原道第一２
3 	文之為德也大矣３，與天地並生者何哉４！夫玄黃色雜５，方圓體分６，日月疊璧，以垂麗天之象７；山川煥綺，以鋪理地之形８；此蓋道之文也。仰觀吐曜，俯察含章９，高卑定位，故兩儀既生矣。１０惟人參之，性靈所鐘，是謂三才。為五行之秀，實天地之心１１，一本實上有人字心下有生字心生而言立，言立而文明，自然之道也１２。傍及萬品，動植皆文：龍鳳以藻繪呈瑞，虎豹以炳蔚凝姿１３；雲霞雕色，有逾畫工之妙；草木賁華，無待錦匠之奇；夫豈外飾，蓋自然耳１４。至於林籟結響，調如竽瑟；孫云御覽五八一引作竹琴明抄本御覽作竽琴泉石激韻，和若球鍠；故形立則章成矣，聲發則文生矣。夫以無識之物，鬱然有彩，有心之器，其無文歟１５！
4 	人文之元，肇自太極１６，幽贊神明，孫云御覽五八五引太作泰贊作贊易象惟先１７。庖犧畫其始１８，仲尼翼其終１９。而乾坤兩位，獨制文言。言之文也，天地之心哉２０！若迺河圖孕乎八卦，洛黃雲案馮本洛校雒書韞乎九疇２１，玉版金鏤之實，鈴木云御覽作寶丹文綠牒之華２２，誰其尸之，亦神理而已。自鳥跡代繩，文字始炳２３，炎皞遺事，紀在三墳２４，而年世渺邈，聲採靡追。唐虞文章，則煥乎始馮本作為鈴木云御覽亦作為盛２５。元首載歌，既發吟詠之志２６；益稷陳謨，元作謀楊改亦垂敷奏之風２７。夏后氏興，業峻鴻績，九序惟鈴木云御覽惟作詠歌，勛德彌縟２８。逮及商周，文勝其質，雅頌所被，英華日新２９。文王患憂，繇辭炳曜３０，符採復隱，精義堅深。重以公旦多材，振元作縟朱改其徽烈，剬孫云御覽剬作制詩緝頌，斧藻群言３１。至黃雲案馮本至下有若字夫子繼聖，獨秀前哲，鎔鈞六經，必金聲而玉振；雕琢情性，孫云御覽引情性作性情譚獻校亦作性情組織辭令，木鐸起而千里應，席珍流而萬世響，３２寫天地之輝光，孫云御覽輝光作光輝曉生民之耳目矣。
5 	爰自風姓３３，暨於孔氏，玄一作元孫云明抄本御覽作玄聖創典，素王述訓３４，莫不原道心以敷章，以敷一作裁文從御覽改鈴木云案諸本作裁文研神理而設教，取象乎河洛，問數乎蓍龜，觀天文以極變，察人文以成化；然後能經緯區宇，彌綸彞憲，發輝疑作揮孫云御覽作揮事業，彪炳辭義。故知道沿聖以垂文，鈴木云御覽無知字沿作□聖因文而孫云御覽而作明明道，旁通而無滯，一作涯從御覽改鈴木云予所見御覽作涯不作滯日用而不匱。易曰：鼓天下之動者者字從御覽增存乎辭。辭之３５所以能鼓天下者，迺孫云御覽無迺字道之文也。
6 	贊曰３６：道心惟微３７，神理設教。光採玄聖，炳燿仁孝。龍圖獻體，龜書呈貌。天文斯觀，民胥以效。
7 	１　顧千里云『此所題非也。時序篇云「皇齊馭寶，運集休明，」是此書作於齊世。』紀昀評云『據時序篇此書實成於齊代，今題曰梁，蓋後人所追題；猶玉臺新詠成於梁而今本題陳徐陵耳。』案鐘嶸詩品所錄諸人，時代多誤，亦其例也。
8 	２　淮南子有原道訓。高誘注云『原，本也。本道根真，包裹天地，以歷萬物，故曰原道。』按彥和於篇中屢言『心生而言立，言立而文明，自然之道也；』『夫豈外飾，蓋自然耳；』『故知道沿聖以垂文，聖因文而明道。』綜此以觀，所謂道者，即自然之道，亦即宗經篇所謂恆久之至道。周禮太宰以九兩系邦國之民，其四曰『儒以道得民。』鄭注曰『儒，諸侯保氏有六藝以教民者。』孫詒讓疏云『儒則泛指誦說詩書，通該術藝者而言，若荀子儒效篇所稱俗儒雅儒大儒，道有大小，而皆足以得民，亦不必皆有聖賢之道也。』彥和所稱之道，自指聖賢之大道而言，故篇後承以徵聖宗經二篇，義旨甚明，與空言文以載道者殊途。紀評曰『自漢以來，論文者罕能及此。彥和以此發端，所見在六朝文士之上。』又曰『文以載道，明其當然；文原於道，明其本然。識其本乃不逐其末。首揭文體之尊，所以截斷眾流。』又曰『齊梁文藻日競雕華，標自然以為宗，是彥和吃緊為人處。』文心上篇凡二十五篇，排比至有倫序，列表如下：
9 	(一)原道(道沿聖以垂文，聖因文而明道，文體繁變，皆出於經。)
10 	(二)徵聖
11 	├(三)宗經
12 	│　　　├(四)正緯(配經曰緯。)
13 	│　　　│
14 	│　　　│├－文類
15 	│　　　││　├(五)　辨騷(詩)軒翥詩人之後，奮飛辭家之前，故為文類之首。
16 	│　　　││　├(六)　明詩(詩)詩原上古，體備兩漢，故次於騷。
17 	│　　　││　├(七)　樂府(詩)詩為樂心，聲為樂體，故與詩並。
18 	│　　　││　├(八)　詮賦(詩)拓宇楚辭，盛於漢代，故次於詩。
19 	│　　　││　├(九)　頌贊(詩)詩之流裔。
20 	│　　　││　├(十)　祝盟(禮)告於鬼神，禮之大者。
21 	│　　　││　├(十一)銘箴(禮)銘勒功德，箴御過失，生人之事，故次祝盟。
22 	│　　　││　├(十二)誄碑(禮)樹碑述亡，死人之事，故次銘箴。
23 	│　　　││　├(十三)哀吊(禮)哀夭橫，吊災亡，故次誄碑。
24 	│　　　││
25 	│　　　├┼－文筆雜
26 	│　　　　│　├(十四)雜文┐雜文諧隱，筆文雜用，
27 	│　　　　│　├(十五)諧隱┘故列在文章二類之間。
28 	│　　　　│
29 	│　　　　├－筆類
30 	│　　　　　　├(十六)史傳(春秋)史肇軒黃，體備周孔，記事載言，六經皆史，
31 	│　　　　　　│　　　故為筆類之首。
32 	│　　　　　　├(十八)論說(易)述經敘理曰論。又博明萬事為子，適辨一理為論
33 	│　　　　　　│　　　，故次諸子。
34 	│　　　　　　├(十九)詔策(書)帝王號令，衍自尚書。
35 	│　　　　　　├(二十)檄移(春秋)國之大事，惟戎與祭，事出非常，故次詔策。
36 	│　　　　　　├(二十一)封禪(禮)登岱祀天，祭之大者。
37 	│　　　　　　├(二十二)章表(書)┐章表奏議，經國樞機，章以謝恩，
38 	│　　　　　　├(二十三)奏啟(書)┤表以陳情，奏以按劾，議以執異，
39 	│　　　　　　├(二十四)議對(書)┘事有重輕，故三者相次。
40 	│　　　　　　├(二十五)書記(書)雜記庶事，故次於末。
41 	│　
42 	├(十七)諸子(鬻惟文友，李實孔師，聖賢並世，經子異流。)３　章炳麟國故論衡文學總略篇曰『文德之論，發諸王充論衡論衡佚文篇『文德之操為文；』又云『上書陳便宜，奏記薦吏士，一則為身，二則為人，繁文麗辭，無文德之操。』楊遵彥依用之。魏書文苑傳楊遵彥作文德論，以為古今辭人，皆負才遺行，澆薄險忌，唯邢子才王元景溫子升彬彬有德素。而章學誠竊焉。』楊文亡佚。論衡書解篇『夫文德世服也，空書為文，實行為德，著之於衣為服。故曰，德彌盛者文彌縟，德彌彰者人彌明。官尊而文繁，德高而文積。』仲任之意，蓋指當時儒生諷古經，讀古文，不能實行以成德，雕縟以成文，倍有德者必有言之旨，而上書奏記之人徒作麗辭，更無德操。此所謂德，指義理情實而言，與彥和文德之意不同。按易小畜大象『君子以懿文德。』彥和稱文德本此。王章諸說，別有所指，不與此同。
43 	４　下文云『人文之元，肇自太極，』故曰與天地並生。
44 	５　易坤卦上六『龍戰於野，其血玄黃。』文言曰『夫玄黃者，天地之雜也，天玄而地黃。』李鼎祚周易集解引荀爽曰『天者陽，始於東北，故色玄也；地者陰，始於西南，故色黃也。
45 	６　大戴禮記曾子天圓篇『天道曰圓，地道曰方。』淮南子天文訓曰『方者主幽，圓者主明。
46 	７　易離卦彖辭『離，麗也。日月麗乎天，百穀草木麗乎土。』王弼注曰『麗，猶著也。』孫君蜀丞曰『尚書顧命釋文引馬融云，太極上元十一月朔旦冬至，日月如疊璧，五星如連珠。』８　易上系辭『仰以觀於天文，俯以察於地理。』正義『天有懸象而成文章，故稱文也；地有山川原隰，各有條理，故稱理也。』９　劉熙釋名釋天篇『曜，耀也，光明照耀也。』淮南子天文訓『圓者主明，明者吐氣者也。』易坤六三『含章可貞。』王弼注曰『含美而可正，故曰含章可貞也。』坤文言『含萬物而化光。』集解引干寶曰『謂坤含藏萬物。』１０易上系辭『天尊地卑，乾坤定矣。卑高以陳，貴賤位矣。』１１說文『人，天地之性最貴者也。』禮記禮運篇『人者，其天地之德，陰陽之交，鬼神之會，五行之秀氣也。』又曰『人者天地之心也，五行之端也，食味別聲被色而生者也。』１２揚雄法言問神篇『言心聲也；書心畫也；聲畫形，君子小人見矣。聲畫者，君子小人之所以動情乎！』說文『□，意內而言外也，從司從言。』段玉裁注曰『司者，主也。意主於內，而言發於外，故從司言。』１３易革卦象辭『大人虎變，其文炳也。』又『君子豹變，其文蔚也。』１４孫君蜀丞云『三國蜀志秦宓傳「或謂宓曰，足下欲自比於巢許四皓，何故揚文藻見瑰穎乎？宓答曰，僕文不能盡言，言不能盡意，何文藻之有揚乎？夫虎生而文炳，鳳生而五色，豈以五彩自飾畫哉，天性自然也。蓋河洛由文興，六經由文起，君子懿文德，採藻其何傷？」彥和語意本此。』陸德明周易音義引傅氏云『賁，古斑字，文章貌。』說苑反質篇『孔子卦得賁，喟然仰而嘆息，意不平。……孔子曰，賁，非正色也。吾亦聞之，丹漆不文，白玉不雕寶珠不飾。何也？質有餘者，不受飾也。』呂氏春秋慎行論壹行篇高誘注云『賁，色不純也。』皆賁為文章貌之證。
47 	１５尚書皋陶謨『□擊鳴球。』說文『球，玉磬也。鍠，鐘聲也。』易上系辭『形乃謂之器。』韓康伯注曰『成形曰器。』１６易上系辭『是故易有太極，是生兩儀。』韓康伯注曰『夫有必始於無，故太極生兩儀也。太極者無稱之稱，不可得而名，取有之所極，況之太極者也。』賁卦彖辭『觀乎天文以察時變，觀乎人文以化成天下。』１７易說卦『昔者聖人之作易也，幽贊於神明而生蓍。』韓康伯注曰『幽，深也。贊，明也。蓍受命如響，不知所以然而然也。』顧千里曰『幽贊神明，舊本作贊是也。易釋文云「幽贊本或作贊。」孔和碑幽贊神明。白石神君碑幽贊天地。漢人正用贊字。』孫詒讓札移十二『彥和用經語，多從別本，如幽贊神明，本易釋文或本。』１８易下系辭『古者庖犧氏之王天下也，仰則觀象於天，俯則觀法於地，觀鳥獸之文，與地之宜，近取諸身，遠取諸物，於是始作八卦，以通神明之德，以類萬物之情。』１９史記孔子世家『孔子晚而喜易，序彖系象說卦文言。』張守節正義曰『序，易序卦也。史不出雜卦，雜卦者於序卦之外別言。』漢書儒林傳『孔子好易，讀之韋編三絕，而為之傳。』顏師古注曰『傳，謂彖象系辭文言說卦之屬。』周易正義序第六『十翼之辭，孔子所作，先儒更無異論。但數十翼亦有多家。一家數十翼云：上彖一，下彖二，上象三，下象四，上系五，下系六，文言七，說卦八，序卦九，雜卦十。』２０周易音義『文言，文飾卦下之言也。』正義引莊氏曰『文謂文飾，以乾坤德大，故特文飾以為文言。』黃先生曰『此二說與彥和意正同。』２１易上系辭『河出圖，洛出書，聖人則之。』漢書五行志『劉歆以為虙羲氏繼天而王，受河圖，則而畫之，八卦是也；禹治洪水，賜雒書，法而陳之，洪範是也。』又曰『初一曰五行，次二曰羞用五事，次三曰農用八政，次四曰□用五紀，次五曰建用皇極，次六曰艾用三德，次七曰明用稽疑，次八曰念用庶徵，次九曰向用五福，畏用六極。凡此六十五字，皆雒書本文。』彥和云『洛書韞乎九疇，』正同此說。
48 	２２尚書中候握河紀『河龍出圖，洛龜書威，赤文綠字，以授軒轅。』馬國翰玉函山房輯佚書。紀評云『玉版丹文綠字散見緯書，黃注所云拾遺記宋書皆非根柢。』２３許慎說文序『黃帝之史蒼頡，見鳥獸□迒之跡，知分理之可相別異也，初造書契，百工以乂，萬品以察，蓋取諸夬。』易下系辭『上古結繩而治，後世聖人易之以書契。』鳥跡謂書契也，情採篇『鏤心鳥跡之中。』２４左傳昭公十二年『楚左史倚相能讀三墳五典八索九邱。』杜預注曰『皆古書名。』正義云『孔安國尚書序云「伏羲神農黃帝之書，謂之三墳，言大道也。」周禮外史掌三皇五帝之書。鄭玄云「楚靈王所謂三墳五典是也。」賈逵云「三墳三皇之書。」張平子說「三墳三禮，禮為大防。書曰，誰能典朕三禮。三禮天地人之禮也。」馬融說「三墳三氣，陰陽始生天地人之氣也。」此諸家者各以意言，無正驗，杜所不信，故云皆古書名。』２５論語泰伯篇『子曰，大哉堯之為君也，……煥乎其有文章。』何晏集解曰『煥，明也，其立文垂制又著明。』２６夏書益稷篇『帝乃歌曰，股肱喜哉！元首起哉！百工熙哉！』２７堯典『敷奏以言。』偽孔傳云『敷，陳；奏，進也。諸侯四朝各使陳進治禮之言。』黃先生曰『案彥和以元首載歌，益稷陳謨，屬之文章，則文章不用禮文之廣誼。』２８黃先生曰『案業績同訓功，峻鴻皆訓大，此句位字殊違常軌。』偽大禹謨『禹曰，於，帝念哉！德惟善政，政在養民。水，火，金，木，土，穀，惟修；正德，利用，厚生，惟和。九功惟敘，九敘惟歌。戒之用休，董之用威，勸之以九歌，俾勿壞。』２９鄭玄詩譜序『邇及商王，不風不雅。』正義曰『商亦有風雅，今無商風雅，唯有其頌，是周世棄而不錄。故云「近及商王，不風不雅，」言有而不取之。』３０周易正義序『卦辭爻辭並是文王所作。知者，案系辭云「易之興也，其於中古乎？」「作易者其有憂患乎？」又曰「易之興也，其當殷之末世，周之盛德邪？當文王與紂之事邪？」準此諸文，伏羲制卦，文王系辭，孔子作十翼，故史遷云，文王囚而演易。』３１尚書金縢『乃元孫不若旦多材多藝。』據毛詩豳風七月序，七月周公所作；據尚書金縢，鴟鴞周公所作；據國語周語上時邁亦周公所作；故彥和云『剬詩緝頌』也。尚書大傳『周公攝政六年，制禮作樂，』此斧藻群言也。李詳文心雕龍黃注補正云『紀文達云「剬字即剸字。說文訓為齊，言切割而使之齊，與詩義無涉。古帖制字多書為剬，此剬字疑為制字之訛。史記五帝本紀『依鬼神以剬義。』注曰『剬有制義。』是三字相亂已久，不必定用本訓也。」詳案張守節史記正義論字例云「制字作剬，緣古少字，通共用之，史漢本有此古字者，乃為好本。」據此，剬即制字。既不可依說文訓剬為齊；亦不必辨制剬相似之偽也。』李說亦未甚諦。錢大昕三史拾遺謂制篆作□，隸變作剬，字又偽作制；唐人不明小學，誤以剬為制之古字。案錢說是也。法言學行篇『吾未見好斧藻其德，若斧藻其楶者也。』３２孟子公孫丑『自生民以來，未有盛於孔子也。』又萬章『孔子之謂集大成。集大成也者，金聲而玉振之也。』論語八佾『儀封人出曰，天將以夫子為木鐸。』孔安國注曰『木鐸施政教時所振也。言天將命孔子制作法度以號令於天下。』易上系辭『子曰，君子居其室，出其言善則千里之外應之。』禮記儒行篇『孔子曰，儒有席上之珍以待聘。』３３左傳僖公二十一年『任宿須句顓臾，風姓也，實司太皞與有濟之祀。』禮記月令正義引帝王世紀云『太皞帝庖犧氏，風姓也。』紀評云『玄聖當指伏羲諸聖，若指孔子，於下句為復。』３４杜預春秋左氏傳序『說者以仲尼自衛反魯，脩春秋，立素王。』正義曰『孔子自以身為素王，故作春秋立素王之法，漢魏諸儒，皆為此說。』玄聖一作元聖，非是，玄聖與素王並舉，見莊子天道篇。又春秋演孔圖輯本，說孔子母徵在感黑帝而生，故曰玄聖。
49 	３５孫君蜀丞曰『輝當作揮，御覽引正作揮，當據正。』又曰『無涯與不匱義近，不當改作滯也。御覽引此文亦作涯，不作滯，未知所據。』易上系辭『鼓天下之動者存乎辭。』韓康伯注曰『辭，爻辭也。』正義曰『謂觀辭以知得失也。』３６本書頌贊篇云『贊者，明也，助也。』案周禮州長，充人，大行人注皆曰『贊，助也。』易說卦傳云『幽贊於神明而生蓍。』韓康伯注曰『贊，明也。』此彥和說所本，說文無贊字，自以作贊為是。
50 	３７荀子解蔽篇引道經曰『人心之危，道心之微。』枚賾採此文入偽大禹謨，改兩之字為惟字。彥和時不知古文尚書偽造，故用其語。
51 	附　錄
52 	易乾文言
53 	元者，善之長也；亨者，嘉之會也；利者，義之和也；貞者，事之乾也。君子體仁足以長人，嘉會足以合禮，利物足以和義，貞固足以幹事。君子行此四德者，故曰乾，元亨利貞。初九曰潛龍勿用；何謂也？子曰『龍德而隱者也。不易乎世，不成乎名。遯世無悶，不見是而無悶。樂則行之，憂則違之，確乎其不可拔潛龍也。』九二曰見龍在田，利見大人；何謂也？子曰『龍德而正中者也。庸言之信，庸行之謹，閑邪存其誠，善世而不伐，德博而化。易曰，見龍在田，利見大人，君德也。』九三曰君子終日幹幹，夕惕若厲，無咎；何謂也？子曰『君子進德修業。忠信所以進德也；修辭立其誠，所以居業也。知至至之，可與幾也；知終終之，可與存義也。是故居上位而不驕，在下位而不憂，故乾乾因其時而惕，雖危無咎矣。』九四曰或躍在淵，無咎；何謂也？子曰『上下無常，非為邪也；進退無恆，非離群也，君子進德修業，欲及時也。故無咎。』九五曰飛龍在天，利見大人；何謂也？子曰『同聲相應，同氣相求，水流濕，火就燥，雲從龍，風從虎，聖人作而萬物睹。本乎天者親上，本乎地者親下，則各從其類也。』上九曰亢龍有悔；何謂也？子曰『貴而無位，高而無民，賢人在下位而無輔，是以動而有悔也。』潛龍勿用，下也。見龍在田，時舍也。終日幹幹，行事也。或躍在淵，自試也。飛龍在天，上治也。亢龍有悔，窮之災也。乾元用九，天下治也。潛龍勿用，陽氣潛藏。見龍在田，天下文明。終日幹幹，與時偕行。或躍在淵，乾道乃革。飛龍在天，乃位乎天德。亢龍有悔，與時偕極。乾元用九，乃見天則。乾元者，始而者也。利貞者，性情也。乾始能以美利利天下，不言所利，大矣哉。大哉乾乎！剛健中正，純粹精也；六爻發揮，旁通情也；時乘六龍，以御天也；雲行雨施，天下平也。君子以成德為行，日可見之行也。潛之為言也，隱而未見，行而未成，是以君子弗用也。君子學以聚之，問以辯之，寬以居之，仁以行之。易曰見龍在田，利見大人，君德也。九三重剛而不中，上不在天，下不在田，故乾乾因其時而惕，雖危無咎矣。九四重剛而不中，上不在天，下不在田，中不在人，故或之。或之者，疑之也，故無咎。夫大人者，與天地合其德，與日月合其明，與四時合其序，與鬼神合其吉兇，先天而天弗違，後天而奉天時；天且弗違，而況於人乎？況於鬼神乎？亢之為言也，知進而不知退，知存而不知亡，知得而不知喪。其惟聖人乎！知進退存亡而不失其正者，其惟聖人乎！
54 	易坤文言
55 	坤至柔而動也剛，至靜而德方，後得主而有常，含萬物而化光。坤道其順乎！承天而時行。積善之家必有餘慶，積不善之家必有餘殃。臣弒其君，子弒其父，非一朝一夕之故，其所由來者漸矣，由辯之不早辯也。易曰履霜堅冰至，蓋言順也。直其正也，方其義也。君子敬以直內，義以方外，敬義立而德不孤，直方大不習，無不利，則不疑其所行也。陰雖有美含之，以從王事，弗敢成也，地道也，妻道也，臣道也。地道無成而代有終也，天地變化，草木蕃，天地閉，賢人隱。易曰括囊無咎無譽，蓋言謹也。君子黃中通理，正位居體，美在其中而暢於四支，發於事業，美之至也。陰疑於陽必戰，為其嫌於無陽也，故稱龍焉；猶未離其類也，故稱血焉。夫玄黃者，天地之雜也，天玄而地黃。
56 	阮元著文言說，雖不足以盡文章之封域，而頗有見於文章之原始。錄其文如下：揅經室三集三
57 	文言說
58 	古人無筆硯紙墨之便，往往鑄金刻石，始傳久遠；其著之簡策者，亦有漆書刀削之勞，非如今人下筆千言，言事甚易也。許氏說文『直言曰言，論難曰語；』左傳曰『言之無文，行之不遠；』此何也？古人以簡策傳事者少，以口舌傳事者多，以目治事者少，以口耳治事者多。故同為一言，轉相告語，必有愆誤，是必寡其詞，協其音，以文其言，使人易於記誦，無能增改；且無方言俗語，雜於其間，始能達意，始能行遠。此孔子於易所以著文言之篇也。古人歌詩箴銘諺語，凡有韻之文，皆此道也。爾雅釋訓主於訓蒙，子子孫孫以下，用韻者三十二條，亦此道也。孔子於乾坤之言，自名曰文，此千古文章之祖也。為文章者，不務協音以成韻，修詞以達遠，使人易誦易記，而惟以單行之語，縱橫恣肆，動輒千言萬字，不知此乃古人所謂直言之言，論難之語，非言之有文者也，非孔子之所謂文也。文言數百字，幾於句句用韻。孔子於此，發明乾坤之蘊，詮釋四德之名，幾費修詞之意，冀達意外之言。要使遠近易誦，古今易傳，公卿學士皆能記誦。以通天地萬物，以警國家身心。不但多用韻，抑且多用偶。即如『樂行憂違』偶也，『長人合禮』偶也，『和義干事』偶也，『庸言庸行』偶也，『閑邪善世』偶也，『進德修業』偶也，『知至知終』偶也，『上位下位』偶也，『同聲同氣』偶也，『水濕火燥』偶也，『雲龍風虎』偶也，『本天本地』偶也，『無位無民』偶也，『勿用在田』偶也，『潛藏文明』偶也，『道革位德』偶也，『偕極天則』偶也，『隱見行成』偶也，『學聚問辨』偶也，『寬居仁行』偶也，『合德合明』『合序合吉兇』偶也，『先天後天』偶也，『存亡得喪』偶也，『餘慶餘殃』偶也，『直內方外』偶也，『通理居體』偶也，凡偶皆文也。於物兩色相偶而交錯之，乃得名曰文，文即象其形也。然則千古之文，莫大於孔子之言易。孔子以用韻比偶之法錯綜其言，而自名曰文，何後人之必欲反孔子之道，而自命曰文，且尊之曰古也！
59 	阮氏尚有書梁昭明太子文選序後，亦推闡其說。又其子福有文筆對文筆對見下總術篇。茲節錄書後於下：見揅經室三集二。
60 	書梁昭明太子文選序後
61 	昭明所選，名之曰文，蓋必文而後選也，非文則不選也。經也，史也，子也，皆不可專名之為文也。故昭明文選序後三段特明其不選之故，必沈思翰藻，始名之為文，始以入選也。或曰，昭明必以沈思翰藻為文，於古有徵乎？曰，事當求其始，凡以言語著之簡策，不必以文為本者，皆經也，史也，子也。言必有文，專名之曰文者，自孔子易文言始。傳曰『言之無文，行之不遠。』故古人言貴有文。孔子文言，實為萬世文章之祖，此篇奇偶相生，音韻相和，如青白之成文，如咸韶之合節，非清言質說者比也，非振筆縱書者比也，非詰屈澀語者比也。是故昭明以為經也，史也，子也，非可專名之為文也；專名為文，必沈思翰藻而後可也。自齊梁以後，溺於聲律，彥和雕龍，漸開四六之體，至唐而四六更卑，然文體不可謂之不卑，而文統不得謂之不正。自唐宋韓蘇諸大家，以奇偶相生之文為八代之衰而矯之，於是昭明所不選者，反皆為諸家所取，故其所著者非經即子，非子即史，求其合於昭明序所謂文者鮮矣。……如必以比偶非文之古者而卑之，則孔子自名其言曰文者，一篇之中，偶句凡四十有八，韻語凡三十有五，豈可以為非文之正體而卑之乎？
62 	徵聖第二１
63 	夫作者曰聖，述者曰明２，陶鑄性情，功在上哲３，夫子文章，可得而聞４，則聖人之情，見乎文辭矣孫云唐寫本無文字５。先王聖化，孫云唐寫本作聲教布在方冊６；夫子風採，孫云唐寫本作文章溢於格言７。是以遠稱唐世，則煥乎為盛；近褒周代，則鬱哉可從８。此政化貴文之徵也。鄭伯入陳，以文一作立鈴木云案諸本作立燉煌本亦作立辭為功９；宋置折俎，以多文元作方孫改鈴木云案諸本文作方燉煌本作文舉禮１０。此事跡孫云唐寫本作績貴文之徵也１１。褒美子產，則云言以足志，文以足言；泛論君子，則雲情欲信，辭欲巧。１２此修身貴文之徵也。然則志元作忠謝改趙雲唐寫本正作志足而孫云唐寫本作以言文，情信而辭巧，迺含章之玉牒，秉文之金科矣１３。夫鑒周鈴木雲岡本周作同日月，妙極機疑作幾鈴木云案燉煌本作機神１４；文成規矩，思合符契；或簡言以達旨，或博文以該情，或明理以立體，或隱義以藏用１５。故春秋一字以褒貶１６，喪服舉輕以包孫云唐寫本作苞重１７，此簡言以達旨也。邠詩聯章以積句１８，儒行縟說以繁辭孫云唐寫本作詞１９，此博文以該情也。書契斷決孫云唐寫本作決斷以象夬２０，文章昭晰譚校晰作哲以象孫云唐寫本作效離２１，此明理以立體也。四象精義以曲隱２２，五例微辭以婉晦２３，此隱義以藏用也。故知繁略殊形，孫云唐寫本形作制隱顯異術，抑引隨時，變通會適孫云唐寫本會適作適會２４，征之周孔，則文有師矣。
64 	是以子元脫楊補政論文，必徵於聖；稚圭勸學，四字元脫楊補必宗於經是以子政論文四句孫云唐寫本作是以論文必徵於聖窺聖必宗於經２５。易稱辨物正言，斷辭孫云唐寫本作詞則備２６；書雲辭尚體要，弗惟好異孫云唐寫本弗作不惟作唯２７。故知正言所以立辯，孫云唐寫本作辨體要所以成辭，辭成孫云唐寫本成下有則字無好異之尤，辯立有斷辭之義。孫云唐寫本辯作辨立下有則字義作美雖精義曲隱，無傷其正言；微辭婉晦，不害其體要。體要與微辭偕通，正言共精義並用；聖人之文章，亦可見也。顏闔以為仲尼飾羽而畫，徒莊子作從鈴木雲梅本校注同事華辭。孫云唐寫本作詞雖欲訾聖，訾字一作此言二字誤鈴木云燉煌本作訾一字弗可得已。孫云唐寫本弗作不已作也２８然則聖文之雅麗，固銜華而佩實者也。天道難聞，猶孫云唐寫本猶作且或鉆仰；文章可見，胡寧孫云唐寫本胡寧作寧曰２９勿思。若孫云唐寫本無若字徵聖立言，則文其庶矣。
65 	贊曰：妙極生知，睿孫云唐寫本作叡哲惟宰。精理為文，秀氣成採。鑒懸日月，辭富山海。百齡影徂，千載心在。１　征，驗也，謂驗之於聖人遺文也。揚雄法言學行篇『學者審其是而已矣。或曰焉知是而習之？曰視日月而知眾星之蔑也，仰聖人而知眾說之小也。』又吾子篇『好書而不要諸仲尼，書肆也；好說而不要諸仲尼，說鈴也。』彥和此篇所稱之聖，指周公孔子。
66 	２　禮記樂記『故知禮樂之情者能作，識禮樂之文者能述，作者之謂聖，述者之謂明。明聖者，述作之謂也。』３　荀子性惡篇『凡所貴堯禹君子者，能化性，能起偽。偽起而生禮義，然則聖人之於禮義積偽，亦猶陶埏而生之也。』法言學行篇『或曰，人可鑄與？曰，孔子鑄顏淵矣。』又『螟蠕之子殪而逢蜾蠃，祝之曰「類我，類我，」久則肖之矣。速哉七十子之肖仲尼也。』彥和謂仲尼陶鑄性情之功效，見於顏淵及七十子之徒，而其文章則後世尚可得而聞也。孫君蜀丞云『北史常爽傳，仁義者人之性也，經典者身之文也，皆以陶鑄神情，啟悟耳目。』４　論語公冶長篇『子貢曰夫子之文章，可得而聞也。』邢昺疏曰『子貢言夫子之述作威儀禮法，有文彩，形質著明，可以耳聽目視，依循學習，故可得而聞也。』５　易下系辭『聖人之情見乎辭。』唐寫本無文字。案文謂文章，辭謂言辭。義有廣狹，似不可刪，循繹語氣，亦應有文字。
67 	６　禮記中庸篇『哀公問政。子曰，文武之政，布在方策。』正義云『言文王武王為政之道，皆布列在於方牘簡策。』７　論語比考讖『格言成法，亦可以次序也。』文選潘岳閑居賦注又沈約奏彈王源注引家語五儀篇『口不吐訓格之言。』注『格，法也。』格言即莊子人間世之法言。彼文曰『故法言曰，傳其常情，無傳其溢言。』溢有充滿義，彥和殆本莊子而變其語用之。
68 	８　論語八佾篇『子曰，周監於二代，鬱鬱乎文哉！吾從周。』孔安國注曰『監，視也。言周文章備於二代，當從之。』９　左傳襄公二十五年『仲尼稱子產曰，志有之，言以足志，文以足言。不言誰知其志？言之無文，行而不遠。晉為伯鄭入陳，非文辭不為功，慎辭也。』杜注『足猶成也。』１０左傳襄公二十七年『宋人享趙文子，司馬置折俎，禮也。仲尼使舉是禮也，以為多文辭。』杜注『折俎體解節折，升之於俎，合卿享宴之禮。』正義曰『此文甚略，本意難知。蓋於此享也，賓主多有言辭，時人跡而記之；仲尼以為此享多文辭，以文辭可為法，故特使弟子記錄之。』１１跡唐寫本作績，是。爾雅釋詁『績，功也。』１２禮記表記篇『子曰情欲信，辭欲巧。』鄭注曰『巧謂順而說也。』正義曰『辭欲巧者言君子情貌欲得信實，言辭欲得和順美巧。不違逆於理，與巧言令色者異也。』１３含章王弼訓為含美，此所雲含章，猶言秉文耳。文選揚雄劇秦美新『金科玉條。』李善注曰『金科玉條，謂法令也。』玉牒猶言玉條。紀評云『言金玉，貴之也。』１４易上系辭『陰陽之義配日月。』鑒周日月，猶言窮極陰陽之道。機當作幾。易上系辭『唯幾也，故能成天下之務；唯神也，故不疾而速，不行而至。』韓康伯注云『適動微之會則曰幾。』１５易上系辭『顯諸仁，藏諸用。』正義曰『藏諸用者，謂潛藏功用，不使物知，是藏諸用也。』１６範寧春秋穀梁傳序『一字之褒寵逾華袞之贈；片言之貶，辱過市朝之撻。』杜預春秋左氏傳序『春秋雖以一字為褒貶，然皆須數句以成言。』正義曰『杜欲盛破賈服一字，故舉多言之。』１７黃注曰『如舉緦不祭，則重於緦之服，其不祭不言可知；舉小功不稅，則重於小功者，其稅可知，皆語約而義該也。』案『緦不祭，』見禮記曾子問篇；『小功不稅，』見禮記檀弓篇。鄭注曰『日月已過，乃聞喪而服曰稅，大功以上然，小功輕不服。』１８說文『邠，周大王國；』『豳，美陽亭即豳也。』段玉裁注曰『經典多作豳，惟孟子作邠。』此云邠詩，當指豳風七月篇。七月一篇八章，章十一句，風詩之最長者。
69 	１９據禮記儒行篇鄭注，則孔子所舉十有五儒，加以聖人之儒為十六儒也。
70 	２０易下系辭『上古結繩而治，後世聖人易之以書契，百官以治，萬民以察，蓋取諸夬。』韓康伯注曰『夬決也。書契所以決斷萬事也。』２１易離卦彖辭『離，麗也。』離為日為火，皆文明之象。陳壽祺左海經辨皙澈辨曰『說文白部「皙，人白色也。」日部「澈，昭□，明也。從日，折聲。」玉篇中「□之逝切，澈□並同上。」皙澈二字判然。今經典相沿，往往互亂。且澈誤為澈，澈則字書所無，不可用。』２２易上系辭『易有四象，所以示也。』正義引莊氏曰『四象謂六十四卦之中，有實象，有假象，有義象，有用象，為四象也。』案原道篇『乾坤兩位，獨制文言，』彥和同莊氏說，則本篇所云四象精義以曲隱，當即指此。
71 	２３杜預春秋左氏傳序『為例之情有五：一曰微而顯；二曰志而晦；三曰婉而成章；四曰盡而不污；五曰懲惡而勸善。』２４作適會是。易下系辭『唯變所適。』韓康伯注曰『變動貴於適時，趣舍存乎其會也。』黃叔琳曰『繁簡隱顯，皆本乎經。後來文家，偏有所尚，互相排擊，殆未尋其源。紀評八字精微，所謂文無定格，要歸於是。』２５唐寫本作『是以論文必徵於聖，窺聖必宗於經。』趙君萬里曰『案唐本是也，黃本依楊校，政上補子字，必宗於經句上，補稚圭勸學四字，臆說非是。』２６易下系辭『開而當名，辨物正言，斷辭則備矣。』韓康伯注曰『開釋爻卦，使各當其名也，理類辨明，故曰斷辭也。』２７尚書偽畢命『政貴有恆，辭尚體要，不惟好異。』偽孔傳曰『辭以體實為要，故貴尚之。若異於先王，君子所不好。』２８莊子列禦寇『魯哀公問於顏闔曰，吾以仲尼為貞幹，國其有瘳乎？曰，殆哉圾乎！仲尼方且飾羽而畫，從事華辭，以支為旨，……夫何足以上民。』２９胡寧猶言何乃。
72 	宗經第三
73 	三極彞訓１，其書言經趙雲言作曰御覽六百八引言亦作曰２。經也者，恆久之至道，不刊之鴻教也３。故象天地，效鬼神，參物序，制人紀，洞性靈之奧區，孫云唐寫本作區奧極文章之骨髓者也４。皇世三墳，帝代五典，重以八索，申以九邱５，歲歷綿曖，條流紛糅，自夫子刪述，而大寶咸一作啟趙雲咸作啟御覽引此文亦作啟耀６。於是易張十翼７，書標七觀８。詩列四始９，禮正五經１０，春秋五例１１，義既極趙雲御覽引作埏乎性情，辭亦匠於文理１２，故能開學養正，昭明有融１３。然而道心惟微，聖謨元作謀改謨顧校作謀鈴木云王本作謀卓絕，墻宇重峻，而孫云唐寫本無而字吐納自孫云明抄本御覽六百八引自作者深。譬萬鈞之洪鐘，鈴木云閔本作鐘無錚錚之細響矣１４。
74 	夫易惟談天夫字從御覽增１５，入一作人從御覽改鈴木云案諸本作人燉煌本作入神致用１６。故系稱旨遠辭文，元作高孫改孫云唐寫本作高言中事隱１７，韋編三絕，固孫云唐寫本作故哲人之驪淵也。１８書實記孫云唐寫本作紀言１９，而訓詁孫云唐寫本訓詁作詁訓譚校作詁訓茫昧，通乎爾雅，則文意曉然２０。故子夏嘆書，昭昭若日月之明，孫云唐寫本明上有代字離離如星辰之行，孫云唐寫本行上有錯字言昭孫云唐寫本作照灼也２１。詩主孫云唐寫本作之言志，詁訓孫云御覽作訓詁同書２２，摛風裁興，藻辭譎喻２３，溫柔在顧云在作莊誦，故孫云御覽引此無故字最附深衷矣２４。禮以一作貴立體，一本下有宏用二字鈴木云案諸本作禮記立體宏用黃注貴疑記誤岡本宏作弘嘉靖本體下無宏用二字據事剬孫云唐寫本剬作制範，章條纖曲，執而後顯，採掇生疑作片孫云唐寫本作片言，莫非寶也２５。春秋辨理，四句一十六字元脫朱按御覽補一字見義２６，五石六鷁，孫云御覽作鶂以詳略孫云御覽作備成文２７；雉門兩觀，以先後顯旨２８；其孫云御覽無其字婉章志晦，諒以孫云御覽作源已唐寫本以作已邃矣２９。尚書則覽文如詭，而尋理即孫云御覽作則暢；春秋則觀辭立曉，而訪義方隱。此聖人孫云唐寫本人作文之孫云御覽無之字殊致，表里之異體者也３０。
75 	至根柢槃深，孫云唐寫本作至於根柢盤固枝葉峻茂，辭約而旨豐，事近而喻遠，是以往者雖舊，餘孫云唐寫本餘上有而字味日新，後進追取而非晚，元作曉前修文一作運孫云唐寫本文作久用而未先３１，可謂太山遍雨，河潤千里者也３２。
76 	故論說辭序，則易統其首；一作旨鈴木雲梅本首作旨嘉靖本燉煌本作首詔策章奏，則書發其源；賦頌歌贊，則詩立其本；銘誄箴祝，則禮總其端；紀傳銘朱雲當作移孫云唐寫本紀作記銘作盟檄，則春秋為根３３；並窮高以樹表，極遠以啟疆，所以百家騰躍，終入環內者也孫云唐寫本無者也二字３４。若稟經以制式，酌雅以富言，是仰孫云唐寫本仰作即山而鑄銅，煮海而為鹽也孫云唐寫本也上有者字３５。故文能宗經，體有六義：一則情深而不詭，二則風清而不雜，三則事信而不誕，四則義直孫云唐寫本直作貞而不回，五則體約而不蕪，六則文麗而不淫，揚子孫云唐寫本揚上有故字鈴木雲岡本王本嘉靖本揚並從木不從手比雕玉以作器，謂五經之含文也３６。夫文以行立，行以文傳，四教所先，符採相濟，勵孫云唐寫本勵作邁德樹聲３７，莫不師聖，而建言修辭，孫云唐寫本作詞鮮克宗經。是以楚艷漢侈，流弊不還，正末孫云唐寫本作極正歸本，不其懿歟３８！
77 	贊曰：三極彞道，訓深稽古。鈴木云案三極彞訓已見正文此道訓二字疑錯置致化歸孫云唐寫本作惟一，分教斯五。性靈鎔匠，文章奧府。淵哉鑠乎，群言之祖。
78 	１　易上系辭『六爻之動，三極之道也。』韓康伯注曰『三極，三材也。』正義曰『六爻遞相推動而生變化，是天地人三才至極之道。』彞訓猶言常訓。
79 	２　唐寫本言作曰，是。
80 	３　白虎通論五經象五常『經所以有五，何？經，常也。有五常之道，故曰五經。』陳立疏證『孔叢子執節篇「經者，取其可常也。可常則為經矣。」詩小旻「匪大猷是經。」毛傳「經，常也。」韓詩外傳引孟子云「常之為經。」經有五，常亦有五，故為有五常之道也。』釋名釋典藝『經，徑也，如徑路無所不通，可常用也。』說文『經，織從絲也。』段玉裁注云『織之從絲謂之經，必先有經而後有緯，是故三綱五常六藝謂之天地之常經。』竊疑訓經為常，或是後起之義。國語吳語『十行一嬖大夫，建旌提鼓，挾經秉枹。十旌一將軍，載常建鼓，挾經秉枹。』韋昭注曰『在掖曰挾，經兵書也。』此文下有『王乃秉枹親就鳴鐘鼓丁寧錞于振鐸，勇怯盡應，三軍皆嘩釦以振旅，其聲動天地。』吳王此戰本欲虛聲驚敵，故初則擁鐸挾經，恐其有聲，及後驟發巨聲震動天地，晉師乃大駭，所挾之經決非兵書，為理至明。疑經乃金之假字，丁寧錞于之屬耳。經金既可通假，疑六經之經，本呼為金。古人凡巨典寶訓，或鑄鐘鼎，或書金策，口曰金口，聲曰金聲。孔門弟子尊夫子刪定之書，稱之曰金，其後假經為金，而本義遂湮沒不著。經金韻部不同，而聲類則同，但別無左證，故附於此以當妄說。
81 	４　禮記禮運『孔子曰，是故夫禮必本於天，殽於地，列於鬼神，達於喪祭射御冠昏朝聘。』釋文『殽戶教切，法也。』此殆彥和說所本。奧區見文選西京賦。漢書禮樂志『夫樂本性情，浹肌膚而臧骨髓。』５　左傳昭公十二年正義『孔安國尚書序云「伏犧神農黃帝之書謂之三墳，言大道也。少昊顓頊高辛唐虞之書謂之五典，言常道也。八卦之說，謂之八索，求其義也。九州之志，謂之九邱，邱，聚也，言九州所有，土地所生，風氣所宜，皆聚此書也。」賈逵云「三墳三皇之書，五典五帝之典，八索八王之法，九邱九州亡國之戒。」』彥和此語，用偽孔安國尚書序義。
82 	６　易下系辭『聖人之大寶曰位。』此云大寶，與系辭義無涉。
83 	７　十翼見上八頁原道篇注十九。
84 	８　尚書大傳『孔子曰，六誓甘誓，湯誓，泰誓，牧誓，費誓，秦誓。可以觀義，五誥酒誥，召誥，洛誥，大誥，康誥。商書湯誥系東晉續出之偽古文，故大傳僅云五誥。可以觀仁，甫刑可以觀誠，洪範可以觀度，禹貢可以觀事，皋陶可以觀治，堯典可以觀美。』案七觀所屬之篇，皆在伏生二十九篇內，若信為孔子之語，何以不及百篇，疑此為伏生傅益之言，非今古文之通說也。
85 	９　毛詩序『是以一國之事，系一人之本，謂之風。言天下之事，形四方之風，謂之雅。雅者正也，言王政之所由廢興也。政有小大，故有小雅焉，有大雅焉。頌者，美盛德之形容，以其成功告於神明者也。是謂四始，詩之至也。』鄭箋云『始者，謂王道興衰之所由也。』案四始之義，當以此為準。其史記孔子世家之『關睢之亂，以為風始，鹿鳴為小雅始，文王為大雅始，清廟為頌始；』詩大序正義所引泛歷樞『大明在亥，水始也；四牡在寅，木始也；嘉魚在巳，火始也；鴻雁在申，金始也；』皆今文家說，不足據。
86 	１０禮記祭統『凡治人之道，莫急於禮；禮有五經，莫重於祭。』鄭注『禮有五經，謂吉禮，兇禮，賓禮，軍禮，嘉禮也。』１１五例見上二○頁徵聖篇注二三。
87 	１２趙君萬里曰『唐寫本極作挻。御覽六百八引作埏，以下文辭亦匠於文理句例之，則作埏是也。唐本作挻，即埏字之偽。』案趙說是。１３易蒙卦彖辭『蒙以養正，聖功也。』正義曰『能以蒙昧隱默自養正道，乃成至聖之功。』毛詩大雅既醉『昭明有融。』傳曰『融，長也。』１４說文『錚，金聲也。』１５陳先生曰『宗經篇「易惟談天」至「表里之異體者也」二百字，並本王仲宣荊州文學志文。』案仲宣文見藝文類聚三十八，御覽六百八。文史通義說林曰『著作之體，援引古義，襲用成文，不標所出，非為掠美，體勢有所不暇及也。亦必視其志識之足以自立，而無所藉重於所引之言；且所引者並懸天壤，而吾不病其重見焉，乃可語於著作之事也。』法言寡見篇『說天者莫辯乎易。』１６易下系辭『精義入神，以致用也。』韓康伯注『精義物理之微者也，神寂然不動，感而遂通，故能乘天下之微，會而通其用也。』１７易下系辭『其旨遠，其辭文，其言曲而中，其事肆而隱。』韓康伯注『變化無恆，不可為典要，故其言曲而中也。其事肆而隱者，事顯而理微也。』正義曰『其旨遠者，近道此事，遠明彼事，是其旨意深遠。其辭文者，不直言所論之事，乃以義理明之，是其辭文飾也。』１８史記孔子世家『孔子晚而喜易，讀易韋編三絕。』焦循易圖略曰『孔子讀易，韋編三絕，非不能解也，正是解得其參伍錯綜之故，讀至此卦此爻，知其與彼卦彼爻相比例，遂檢彼以審之。由此及彼，又由彼及彼，千脈萬絡，一氣貫通，前後互推，端委悉見，所以韋編至於三絕。若雲一見不解，讀至千百度，至於韋編三絕乃解，失之矣。』莊子列禦寇『夫千金之珠，必在九重之淵，而驪龍頷下。』１９漢書藝文志『古之王者，世有史官，君舉必書……左史記言……言為尚書。』２０漢書藝文志『書者古之號令，號令於眾，其言不立具，則聽受施行者弗曉，古文讀應爾雅，故解古今語而可知也。』王先謙補注引沈欽韓曰『大戴小辯篇爾雅以觀於古，足以辨言矣。』又引葉德輝曰『史記五帝夏周紀載尚書文，多以訓詁代經，即讀應爾雅也。』２１黃注『尚書大傳「子夏讀書畢，見於夫子。夫子問焉，子何為於書？子夏對曰，書之論事也，昭昭如日月之代明，離離若參辰之錯行，上有堯舜之道，下有三王之義，商所受於夫子，志之於心，不敢忘也。」』郝懿行曰：『子夏嘆書之言，見尚書大傳，而韓詩外傳二卷則稱子夏言詩，是知詩書一揆，詁訓同歸，故曰，爾雅者詩書之襟帶。』唐寫本明字上有代字，行字上有錯字。荊州文學志無代錯二字。
88 	２２詩大序『詩者，志之所之也，在心為志，發言為詩。』毛詩周南關睢詁訓傳正義曰『詁訓傳者，注解之別名。毛以爾雅之作多為釋詩……故依爾雅詁訓而為詩立傳。』２３詩大序『主文而譎諫，言之者無罪，聞之者足以戒。』２４禮記經解『溫柔敦厚，詩教也。』鄭風子衿傳曰『古者教以詩樂，誦之歌之弦之舞之。』正義『誦之謂背文闇誦之。』故最附深衷矣，文學志作最稱衷矣。鈴木校勘記『四部叢刊覆嘉靖本故作敢，恐非是。御覽燉煌本無故字。』２５漢書藝文志『禮以明體。』法言寡見『說體者莫辯乎禮。』立體猶言明體。論語述而『詩書執禮，皆雅言也。』邢疏『禮不背誦，但記其揖讓周旋。執而行之，故言執也。』生言唐寫本作片言，是。文學志亦誤作生言。據事下文學志無剬範二字。
89 	２６法言寡見篇『說理者莫辯乎春秋。』一字見義謂春秋一字以褒貶。
90 	２７陳先生曰『五石六鷁以詳略成文，文學志略字作備，與穀梁傳所云盡其辭合，不當作略字。』臧琳經義雜記『說文鳥部鶂鳥也，從鳥兒聲。案春秋僖十六年六鷁退飛。正義「鷁字或作鶂。」釋文「六鷁五歷反，本或作鶂，音同。」又公羊穀梁釋文皆云「六鷁五歷反，」可證三傳本皆作鶂，與說文同。今公羊注疏皆作鷁，惟何休六鶂無常，此一字未改。穀梁注疏皆作鶂，惟經文六鷁退飛此一字從益。蓋唐時左傳已有作鷁者，故後人據以易二傳也。』春秋僖公十六年公羊傳『霣石於宋五，六鷁退飛過宋都。曷為先言霣而後言石，記聞，聞其磌然，視之則石，察之則五。曷為先言六而後言鷁？六鷁退飛，記見也。視之則六，察之則鷁。徐而察之，則退飛。』２８公羊傳定公二年『雉門及兩觀災。其言雉門及兩觀災何？兩觀微也。然則曷為不言雉門災及兩觀？主災者兩觀也。主災者兩觀，則曷為後言之？不以微及大也。』２９『諒已邃矣』文學志作『原已邃矣。』婉章志晦者，杜預春秋左氏傳序曰『二曰志而晦。約言示制，推以知例，參會不地，與謀曰及之類是也。三曰婉而成章，曲從議訓，以示大順，諸所諱避，璧假許田之類是也。』３０聖人文學志作聖文，唐寫本亦作聖文。
91 	３１唐寫本文作久，是。
92 	３２公羊傳僖公三十一年『觸石而出，膚寸而合，不崇朝而遍雨乎天下者，唯泰山爾。海河潤於千里。』３３唐寫本紀作記，銘作盟，是。漢書藝文志云『右史記事，事為春秋。』左傳僖公九年葵丘之盟曰『凡我同盟之人，言歸於好。』３４禮記樂記『夫禮樂之極乎天而蟠乎地，行乎陰陽而通乎鬼神，窮高極遠而測深厚。』易上系辭『範圍天地之化而不過。』漢書藝文志『今異家者，各推所長，窮知究慮，以明其指，雖有蔽短，合其要歸，亦六經之支與流裔。』３５仰，唐寫本作即，是。漢書貨殖傳『即鐵山鼓鑄。』師古曰『即，就也。』３６法言寡見篇『或曰，良玉不雕，美言不文，何謂也？曰，玉不雕，璵璠不作器；言不文，典謨不作經。』３７偽大禹謨『皋陶邁種德。』枚傳曰『邁，行也。』今本邁誤作勵，唐寫本不誤。左傳文公六年『樹之風聲。』潛夫論務本篇『今學問之士，好語虛無之事，爭著雕麗之文，以求見異於世。品人鮮識，從而高之，此傷道德之實，而惑蒙夫之大者也。詩賦者，所以頌善醜之德，洩哀樂之情也。故溫雅以廣文，興喻以盡意。今賦頌之徒，茍為饒辯屈蹇之辭，競陳誣罔無然之事，以索見怪於世。愚夫戇士從而奇之，此悖孩童之思而長不誠之言者也。』３８論語述而篇『子以四教：文，行，忠，信。』
93 	正緯第四１
94 	夫神道闡幽，天命微顯２，馬龍出而大易興３，神龜見而洪範燿。孫云唐寫本作耀４故系辭稱河出圖，洛顧校作雒出書，聖人則之，斯之孫云唐寫本作其謂也。但世敻文隱，好生矯誕，孫云唐寫本誕作託真雖存矣，偽亦憑焉５。
95 	夫六經彪炳，而緯候稠疊６；孝孫云唐寫本作考論昭皙，元作哲許改顧校作哲而鉤讖葳蕤７，按孫云唐寫本作酌經驗緯，其偽有四：蓋緯之成經，其猶織綜，絲麻不雜，布帛乃成８；今經正緯奇，倍擿趙雲擿作摘千里，其偽一矣顧校作也９。經顯，聖訓也；孫云唐寫本聖作世無也字緯隱，神教也。孫云唐寫本無也字聖孫云唐寫本聖作世訓宜廣，神教宜約，而今孫云唐寫本無今字緯多於經，神理更繁，其偽二矣顧校作也１０。有命自天，迺稱符讖，而八十一篇，皆託於孔子，則是堯造綠圖，昌制丹書，其偽三矣顧校作也１１。商周以前，圖籙孫云唐寫本作綠圖頻見，春秋之末，群經方備，先緯後經，體乖織綜，其偽四矣顧校作也１２。偽既倍疑作掊摘，則義異自明，經足訓矣，緯何豫趙雲豫作預焉。
96 	原夫圖籙孫云唐寫本原字無圖籙作綠圖之見，迺孫云唐寫本作乃昊天休命，事以瑞聖，義非配經。故河不出圖，夫子有嘆，如或可造，無勞喟然１３。昔康王河圖，陳於東序１４，故知前世孫云唐寫本世作聖符命，歷代寶傳，仲尼所撰，序錄而已。於是伎孫云唐寫本作技數之士，附以詭術，或說陰陽，或序災異，若鳥鳴似語，蟲葉成字１５，篇條滋蔓，必假鈴木云燉煌本假作徵孔氏，通儒討覈，謂孫云唐寫本謂下有偽字起哀平，東序秘寶，朱紫亂矣１６。至於趙雲無於字光武之世，篤信斯術，風化所靡，學者比肩，沛獻集緯以通經１７，曹褒撰孫云唐寫本撰作選鈴木雲岡本撰作制讖以定禮１８，乖道謬典，亦已甚矣。是以桓譚疾其虛偽１９，尹敏戲疑作熾鈴木云戲字諸本同玉海嘉靖本作戲其深瑕孫云唐寫本作浮假２０，張衡發其僻謬，２１荀悅明其詭誕孫云唐寫本誕作託２２，四賢博練，論之精矣。
97 	若乃羲農軒皞之源２３，山瀆鐘律之要２４，白魚赤烏孫云唐寫本作雀之符２５，黃金孫云唐寫本金作銀紫玉之瑞元作理孫改２６，事豐奇偉，辭富膏腴，無益經典而有助文章２７。是以後孫云唐寫本後作古來辭人，採孫云唐寫本採作捃摭英華，平子恐孫云唐寫本作慮其迷學，奏令禁絕；仲豫惜其雜真，未許煨燔；前代配經，故詳論焉。
98 	贊曰：榮孫云唐寫本作採河溫洛，顧校作雒是孕圖緯２８。神寶藏用，理隱文貴。世歷二漢，朱紫騰沸。芟夷譎詭，糅孫云唐寫本作採其雕蔚。
99 	１　胡應麟四部正偽曰『世率以讖緯並論，二書雖相表裏，而實不同。緯之名所以配經，故自六經語孝而外，無復別出，河圖洛書等緯皆易也。讖之依附六經者，但論語有讖八卷，餘不概見。以為僅此一種，偶閱隋經籍志，注附見十餘家。乃知凡讖皆託古聖賢以名其書，與緯體制迥別。蓋其說尤誕妄；故隋禁之後永絕。類書亦無從援引，而唐宋諸藏書家絕口不談，以世所少知，附其目於此。孔老讖十二卷。老子河洛讖一卷。尹公讖四卷。劉向讖一卷。雜讖書二十九卷。堯戒舜禹一卷。孔子王明鏡一卷。郭文金雄記一卷。王子年歌一卷。嵩山道士歌一卷。又有以緯候並稱者，今惟尚書中候見目中，他不可考云。』
100 	右引胡說以明讖緯性質不同。
101 	徐養原緯候不起於哀平辨見嚴傑經義叢鈔云『昔劉彥和箸書，稱「緯有四偽，通儒討覈，謂起哀平，」自爾相沿，俱同此說。按劉熙曰「緯，圍也，反覆圍繞，以成經也。圖，度也，盡其品度也。讖者，纖也，其義纖微也。」此三者同實異名，然亦微有分別。蓋緯之名，所以配經，故自六經論語孝經而外，無復別出，河圖洛書等緯皆易也。……竊意緯書當起於西京之季，而圖讖則自古有之。史記趙世家「扁鵲言秦穆公寤而述上帝之言，公孫支書而藏之；秦讖於是出矣。」秦本紀「燕人盧生使入海還，以鬼神事因奏錄圖書；」蓋圖讖之名實昉於此。他如三戶之謠，祖龍之語，史記大宛傳「天子發書易，神馬當從西北來，」大率類是。要之圖讖乃術士之言，與經義初不相涉。至後人造作緯書，則因圖讖而牽合於經義，其於經義，皆西京博士家言，為今文學者也。蓋前漢說經者，好言災異，易有京房，尚書有夏侯勝，春秋有董仲舒，其說頗近於圖讖，著緯書者，因而文飾之。今有乾鑿度與孟京易學相表裏，卦氣起中孚，稽覽圖詳之。張霸偽撰百兩篇，作緯者即造中候十八篇以符百二十篇之數。何休注公羊，述演孔圖於終篇。鄭康成曰「公羊長於讖。」又翼奉曰「臣學齊詩聞五際之要；」其說見於泛歷樞。此其緣飾經術之大略也。易書春秋言災異者多，故緯書亦多；詩禮樂言災異者少，故緯書亦少。既比附經義，必剿襲古語，然後能取信於人。禮記經解引「君子慎始，差若毫厘，謬以千里，」祇稱易曰，不稱緯曰，而通卦驗有之。史記天官書引「雖有明天子，必視熒惑所在，」祇稱故曰，不稱緯曰，而春秋文耀鉤有之。此乃緯書襲用古語，非古人預知緯書而引之也。後漢小黃門譙敏碑稱「其先故國師譙贛，深明典奧，讖錄圖緯，能精微天意，傳道與京君明。」蓋東京之世，以緯為內學，而譙京說易，流於術數，故遂以明緯推之；其實譙贛時，安得有緯耶？莊子天道篇「孔子西藏書於周室，翻十二經以說老聃。」其說本屬汗漫，而說者以六經六緯當之，謬矣。迨李尋傳始有「六經六緯之文。」按尋說王根，在成帝之世，是時緯已萌芽，猶未入秘府，故劉向校書，獨不見錄。以為始於哀平之際，王莽之篡，亦未必然也。夫緯書雖起於西京之末，而書中之說，多本於先儒，故純駁雜陳，精粗互見，談經之士，莫能廢焉。康成之信緯，非信緯也，信其與經義有合者也；詩禮注中所引，皆淳確可據，比之何休，特為謹嚴。歐陽永叔欲刪九經疏中讖緯之文，幸而其言不行，充其說，將並大傳之「河出圖，洛出書」而亦刪之，不但注疏無完本而已。善乎昔人之言曰「緯書之文，未必盡出妄人之手，其間謬妄雖亦不無，要在學者擇焉而已。」又曰「緯書起自前漢，去古未遠，彼時學者多見古書，凡為著述，必有所本，不可以其不經而忽之。」斯可謂持平之論矣。』
102 	右引徐說以明緯之起源。
103 	劉申叔先生國學發微見乙巳年國粹學報叢談曰『自漢武表章六經，罷黜百家，託通經致用之名，在下者視為利祿之途，在上者視為挾持之具。降及王莽，飾奸文過，引經文以濟己私，由是崇古文而抑今文，以古文世無傳書，附會穿鑿，得隨己意所欲為……。降及東漢，讖緯勃興。考後漢張衡傳謂讖緯起於哀平；然隋書經籍志則謂西漢之世，緯學盛昌，非始於哀平之際。蓋銅符金匱，萌於周秦，秦俗信巫，雜糅神鬼，公孫枝之受冊書，見史記秦本紀陳寶之祀野雞，見史記封禪書胡亥之亡秦祚，見史記秦始皇本紀孰非圖籙之微言乎？周秦以還，圖籙遺文，漸與儒道二家相雜，入道家者為符籙，入儒家者為讖緯。董劉大儒，競言災異，實為讖緯之濫觴。哀平之間，讖學日熾，而王莽公孫述之徒，亦稱引符命，惑世誣民。及光武以符籙受命，而用人行政，惟讖緯之是從。由是以讖緯為秘經，頒為功令，稍加貶斥，即伏非聖無法之誅。故一二陋儒，援飾經文，雜糅讖緯，獻媚工諛，雖何鄭之倫，且沉溺其中而莫反。康成於緯，或稱為傳，或稱為說，且為之作注。是則東漢之學術，乃緯學昌盛之時代也。夫讖緯之書，雖間有資於經術然支離怪誕，雖愚者亦察其非；而漢廷深信不疑者，不過援緯書之說，以驗帝王受命之真而使之服從命令耳。上以偽學誣其民，民以偽學誣其上。又何怪賄改漆書接踵而起乎？後漢書儒林傳此偽學所由日昌也。』
104 	右引劉說以明東漢緯學之盛。
105 	緯書自遭隋火，亡佚殆盡，唐時存者，易緯而已。宋以後易緯亦失傳。清幹隆三十八年，採輯永樂大典，得易緯全書，多宋以後諸儒所未見。其餘諸緯，散見諸經注疏，風俗通，白虎通，漢書五行志，晉書，隋書天文志，太平御覽，藝文類聚，玉海，北堂書鈔，開元占經，初學記，文選注等書徵引不少。輯緯書者有明孫□古微書，清馬國翰玉函山房輯佚書。清侯官趙在翰亦輯七緯。茲列緯書名目於下：
106 	一易緯八：１乾坤鑿度２乾鑿度３稽覽圖４辨終備５通卦驗６乾元序制記７是類謀８坤靈圖自乾鑿度以下均鄭玄注。
107 	二尚書緯五：１璇璣鈐２考靈曜３刑德放放一作考４帝命驗５運期授五種皆鄭玄注。
108 	尚書中候十八篇：１握河紀２考河命３題期４立象５運衡６敕省圖７苗興８契握亦作契握湯９洛予命１０稷起１１我應１２雒師謀１３合符後１４撾洛戒１５準讖哲１６義明１７霸免１８覬期十八篇皆鄭玄注。
109 	三詩緯三：１推度災２泛歷樞３含神霧皆宋均注。
110 	四禮緯三：１含文嘉２稽命征３斗威儀皆宋均注。
111 	五樂緯三：１動聲儀２稽耀嘉３協圖徵皆宋均注。
112 	六春秋緯十四：１感精符２文耀鉤３運斗樞４合誠圖５考異郵６保乾圖７漢含孳８佐助期９握誠圖１０潛潭巴１１說題辭１２演孔圖１３元命苞１４命歷序皆宋均注。春秋內事孫□曰『春秋孝經各有內事，雖不系緯讖篇目，而其文辭殊甚龐噩，均有宋均之注，故以為錄。』
113 	七孝經緯九：１援神契２鉤命訣３中契４左契５右契６內事圖以上宋均注７章句８雌雄圖９古秘
114 	八論語讖八：１比考讖２撰考讖３摘輔象４摘衰聖承進讖５陰嬉讖６棄王受命讖７糾滑讖８崇爵讖皆宋均注。
115 	２　易下系『夫易彰往而察來，而微顯闡幽。』韓康伯注云『易無往不彰，無來不察，而微以之顯，幽以之闡。闡，明也。』３　禮記禮運『河出馬圖。』鄭注『馬圖，龍馬負圖而出也。』正義引中候握河紀『伏羲氏有天下，龍馬負圖出於河，遂法之畫八卦。』又引握河紀注云『龍而形象馬。』４　易上系『河出圖，洛出書，聖人則之。』正義引春秋緯云『河以通乾出天苞，洛以流坤吐地符。河龍圖發，洛龜書感。河圖有九篇，洛書有六篇。孔安國以為河圖則八卦是也，洛書則九疇是也。』尚書洪範『天乃錫禹洪範九疇。』５　俞正燮癸巳類稿緯書論『緯者，古史書也。緯如後世靈臺候，省寺案牘，先儒所採以輔證經義者，皆淳古之文，他或不逮也。』６　說文『稠，多也。』蒼頡篇『疊，重也，積也。』７　孝經緯有鉤命訣。四部正偽引鉤命訣注曰『天地失序，必有沮洩，用陰陽移治之也。』孫□古微書曰『緯書以命言者，莫如元命苞；以鉤言者，莫如春秋之文耀鉤，河圖之稽耀鉤。茲撰孝經緯，則直言訣矣。』論語無緯有讖。古微書曰『論語不入經，亦不立緯，惟讖八卷。』史記司馬相如傳『紛綸葳蕤。』索隱『亂貌。』８　說文系部『經，織從絲也。緯，織衡絲也。』段玉裁織字注云『經與緯相曰織。』玄應一切經音義引三倉『綜，理經也。謂機縷持絲交者也。屈繩制經令得開合也。』９　孫詒讓札移十二『今經正緯奇，倍擿千里，倍擿即下文倍擿，字並與適通。方言云「適，牾也。」廣雅釋詁同。郭注云「相觸迕也。」倍適猶言背迕也。』１０唐寫本無兩也字。尋繹語氣兩也字似不可刪。聖字唐寫本皆作世，義亦通。
116 	１１尚書中候握河紀『堯修壇河洛，仲月辛日禮備，至於日稷，榮光出河，休氣四塞，白雲起，風回搖，龍馬銜甲，赤文綠地，臨壇止霽，吐甲圖而□。』
117 	尚書中候我應『周文王為西伯，季秋之月甲子，赤雀銜丹書入豐鄗止於昌戶，乃拜稽首受最最要言也。曰「姬昌蒼帝子，亡殷者紂也。」』兩條均錄自玉函輯佚書。
118 	隋書經籍志六藝緯類序云：
119 	易曰『河出圖，洛出書，』然則聖人之受命也，必因積德累業，豐功厚利，誠著天地，澤被生人，萬物之所歸往，神明之所福饗，則有天命之應。蓋龜龍銜負，出於河洛，以紀易代之徵，其理幽昧，究極神道，先王恐其惑人，秘而不傳。說者又云：孔子既敘六經以明天人之道，知後世不能稽同其意，故別立緯及讖，以遺來世，其書出於前漢，有河圖九篇，洛書六篇，案此即圖書秘記，特篇數略異爾。雲自黃帝至周文王所受本文。別有三十篇，雲自初起至於孔子，九聖之所增演，以廣其意。又有七經緯三十六篇，並云孔子所作，並前合為八十一篇。而又有尚書中候，洛罪級，五行傳，詩推度災，泛歷樞，含神霧，孝經鉤命決，援神契，雜讖等書，漢代有郗氏袁氏說。漢末郎中郗萌集圖緯讖雜占為五十篇，謂之春秋災異，宋均鄭玄並為讖律案漢律非讖之注。然其文辭淺俗，顛倒舛謬，不類聖人之旨，相傳疑世人造為之後，或者又加點竄，非其實錄。起王莽好符命，光武以圖讖興，遂盛行於世。漢時又詔東平王蒼正五經章句，皆命從讖。俗儒趨時，益為其學，篇卷第目，轉加增廣。言五經者，皆憑讖為說，唯孔安國毛公王璜賈逵之徒獨非之，相承以為祅妄，亂中庸之典，案讖緯本非儒家之言，故古文家不道。索隱行怪，子所不述，故曰亂中庸之典。故因漢魯恭王河間獻王所得古文參而考之，以成其義，謂之古學。案此古文家無讖緯之明證。康成兼雜今古，故信緯也。當世之儒，又非毀之，竟不得行。魏代王肅推引古學，以難其義。王弼杜預從而明之，自是古學稍立。至宋大明中，始禁圖讖，梁天監以後，又重其制，及隋高祖受禪，禁之逾切。煬帝即位，乃發使四出，搜天下書籍，與讖緯相涉者皆焚之，為吏所糾者至死，自是無復其學。秘府之內，亦多散亡。
120 	１２圖錄，籙圖，散見緯書中。陶潛聖賢群輔錄引論語摘輔象『天老受天籙。』宋均注『籙，天教命也。』１３論語子罕『子曰，鳳鳥不至，河不出圖，吾已矣夫！』孔安國曰『聖人受命，則鳳鳥至，河出圖，今天無此瑞。吾已矣夫者，傷不得見也。』１４尚書顧命『河圖陳於東序。』案河圖與大玉夷玉天球並陳，意者天球如渾天儀之類，河圖如輿地圖之類，雖歷代相傳，不必真是神秘之寶器。
121 	１５左傳襄公三十年『鳥鳴於亳社，如曰，嘻！嘻！甲午宋大災，宋伯姬卒。』漢書五行志『董仲舒以為伯姬如宋五年，宋恭公卒，伯姬幽居守節三十餘年，又憂傷國家之患禍，積陰生陽，故火生災也。』董說謬妄可笑，漢代陰陽災異之說，皆董生開其端也。
122 	漢書五行志『昭帝時，上林苑中大柳樹斷，僕地，一朝起立生枝葉，有蟲食其葉成文字，曰，公孫病已立。』１６尚書序正義曰『緯文鄙近，不出聖人，前賢共疑，有所不取，通人考正，偽起哀平。』正義之文，蓋本彥和。唐寫本作謂偽起哀平，語意最明。又洪範正義『緯候之書，不知誰作，通人討覈，謂偽起哀平。』正與唐寫本合。
123 	１７後漢書沛獻王輔傳『輔好經書，善說京氏易孝經論語傳及圖讖，作五經論，時號之曰沛王通論。』１８後漢書曹褒傳『褒受命制禮，乃次序禮事，依準舊典，雜以五經讖記之文，撰次天子至於庶人冠婚吉兇終始制度，以為百五十篇。』１９後漢書桓譚傳載譚論讖事，錄之如左：是時帝方信讖，多以決定嫌疑。方術傳序云『光武尤信讖言，士之赴趣時宜者，皆馳騁穿鑿爭談之也。故王梁孫咸，名應圖籙，越登槐鼎之任。』譚復上疏曰『凡人情忽於見事，而貴於異聞，觀先王之所記述，咸以仁義正道為本，非有奇怪虛誕之事。蓋天道性命，聖人所難言也。自子貢以下，不得而聞，況後世淺儒，能通之乎？今諸巧慧小才伎數之人，增益圖書，矯稱讖記，以欺惑貪邪，詿誤人主，焉可不抑遠之哉！臣譚伏聞陛陛下窮折方士黃白之術，甚為明矣。而乃欲聽納讖記，又何誤也！其事雖有時合，譬猶卜數隻偶之類。陛下宜垂明聽，發聖意，屏群小之曲說，述五經之正義，略□同之俗語，詳通人之雅謀。』帝省奏，愈不悅。其後有詔會議靈臺所處。帝謂譚曰『吾欲讖決之何如？』譚默然良久曰『臣不讀讖。』帝問其故。譚復極言讖之非經。帝大怒曰『桓譚非聖無法。』將下斬之。譚叩頭流血，良久乃得解。
124 	２０後漢書儒林尹敏傳『帝以敏博通經記，令校圖讖，使蠲去崔發所為王莽箸錄次比。敏對曰「讖書非聖人所作，其中多近鄙別字，頗類世俗之辭，恐疑誤後生。」帝不納。敏因其闕文增之曰「君無口，為漢輔。」帝見而怪之，召敏問其故。敏對曰「臣見前人增損圖書，敢不自量，竊幸萬一。」帝深非之。』此文所謂戲，即增闕事也。深瑕應作浮假，字形相近而誤。
125 	２１案平子文檢覈偽跡，至為精當，茲全錄後漢書本傳所敘如左：
126 	初，光武善讖，及顯宗肅宗，因祖述焉。自中興之後，儒者爭學圖緯，兼復附以妖言。衡以圖緯虛妄，非聖人之法，乃上疏曰：
127 	臣聞聖人明審律歷，以定吉兇，重之以卜筮，雜之以九宮，太乙下行九宮法，見於乾鑿度。乙下行自坎始，行四卦而復於甲。又自乾始，終於離。經天驗道，本盡於此，或觀星辰逆順，寒燠所由，或察龜策之占，巫覡之言，其所因者非一術也。立言於前，有徵於後，故智者貴焉，謂之讖書。讖書始出，蓋知之者寡。自漢取秦，用兵力戰，功成業遂，可謂大事，當此之時，莫或稱讖。若夏侯勝眭孟之徒，以道術立名其所述者，無讖一言。劉向父子領校秘書，閱定九流，亦無讖錄。圖書秘記不名讖也。成哀之後，乃始聞之。尚書堯使鯀理洪水，九載績用不成，鯀則殛死，禹乃嗣興。而春秋讖云『共工理水。』凡讖皆云黃帝伐蚩尤，而詩讖獨以為蚩尤敗，然後堯受命。春秋元命苞中有公輸班與墨翟，事見戰國，非春秋時也。又言別有益州。益州之置，在於漢世，其名三輔諸陵，世數可知。至於圖中訖於成帝，一卷之書，互異數事。聖人之言，埶無若是，殆必虛偽之徒，以要世取資。往者侍中賈逵擿讖互異三十餘事，諸言讖者，皆不能說。至於王莽篡位，漢世大禍，八十篇何為不戒？則知圖讖成於哀平之際也，且河洛六藝，篇錄已定，注引衡集上事云，河洛五九，六藝四九，謂八十一篇也。後人皮傅，無所容篡。永元中，清河宋景遂以歷紀推言水災，而偽稱洞視玉版。洞視玉版，蓋宋景所託書，賢注未諦。或者至於棄家業，入山林，後皆無效，而復採前世成事，以為證驗。至於永建復統，順帝即位年號。則不能知此皆欺世罔俗，以昧埶位，情偽較然，莫之糾禁。且律歷卦候九宮風角，數有徵效，世莫肯學，而競稱不占之書，譬猶畫工惡圖犬馬而好作鬼魅，誠以實事難形，而虛偽不窮也。宜收藏圖讖，一禁絕之，則朱紫無所眩，典籍無瑕玷矣。２２荀悅申鑒俗嫌篇曰：
128 	世稱緯書仲尼之作也。臣悅叔父故司空爽辨之，蓋發其偽也。爽著辨讖篇，亡佚。有起於中興之前，終張之徒之作乎。終張疑當作終術，即助王莽造符命之田終術，與李尋同稱，見漢書翟方進及王莽傳。或曰，雜。曰，以己雜仲尼乎？以仲尼雜己乎？若彼者以仲尼雜己而已。然則可謂八十一首非仲尼之作矣。或曰，燔諸？仲尼之作則否，有取焉則可，曷其燔？在上者不受虛言，不聽浮術，不採華名，不興偽事，言必有用，術必有典，名必有實，事必有功。
129 	２３軒皞之皞，當指少皞。左傳昭公十七年『郯子曰，我高祖少皞摯之立也，鳳鳥適至，故紀於鳥為鳥師。』２４陳先生曰『山瀆當是遁甲開山圖，河圖括地象，及古岳瀆經等。』漢書藝文志五行家有鐘律災應二十六卷，鐘律叢辰日苑二十二卷，鐘律消息二十九卷。
130 	２５史記周本紀『武王渡河，中流，白魚躍入王舟中。武王俯取以祭。既渡，有火自上復於下，至於王屋。流為烏，其色赤，其聲魄云。』２６唐寫本金作銀，是。禮斗威儀『君乘金而王，其政象平，黃銀見，紫玉見於深山。』２７文選注多引緯書語，是有助文章之證。
131 	彥和生於齊世，其時讖緯雖遭宋武之禁，尚未盡衰，士大夫必猶有講習者，故列舉四偽，以藥迷罔。蓋立言必徵於聖，制式必稟乎經，為彥和論文之本旨。緯候不根之說，踳駁經義者，皆所不取。劉申叔先生著讖緯論見乙巳年國粹學報文篇謂緯有五善，可與本篇相發明，錄之如下：
132 	粵在上古，民神雜糅，祝史之職特崇，地天之通未絕。合符受命，乃御宇而作君；持斗運機，即指天而立教。故禱祈有類於巫風，設教或憑乎神道。唐虞以降，神學未濕，玄龜錫禹鳦，鳥生商。降及成周，益崇術數，保章司占星之職，洪範詳錫疇之文，舊籍所陳，班班可考。王室東遷，卮言日出，貍首射侯於洛邑，雉鳴啟瑞於陳倉，趙襄獲符於常山，盧生奏圖於秦闕。推之三戶亡秦，五星聚漢，語非徵實，說或通靈。蓋史官失職，方技踵興，故說雜陰陽，仍出羲和之職守，而家為巫史，猶存苗俗之遺風。是為方士家言，實與儒書異軌。及武皇踐位，表章六經，方士之流，欲售其術，乃援飾遺經之語，別立讖緯之名，淆雜今文，號稱齊學大約齊學多信讖緯，魯學不信讖緯。故玉帶獻明堂之制，兒寬草封禪之儀，卦氣爻辰，京氏援之占易，五行災異，中壘用以釋書。經學之淆，自此始矣。乃世之論讖緯者，或謂溯源於孔氏，或謂創始於哀平。吾謂緯讖之言，起源太古，然以經淆緯，始於西京，以緯儷經，基於東漢。故圖書秘記，不附六藝之科，翼李京眭，弗列儒林之傳，劉略班書，彰彰可據。及光武建邦，兼崇讖緯。以為文因赤制，字別卯金，乃帝王受命之符，應炎歷中興之運。遂謂歷數在躬，實唐虞之符籙，陰嬉撰考，亦洙泗之微言，尊為秘經，頒為功令，讖以輔緯，緯以正經。而儒生稽古，博士釋經，或注中候之文，或闡秘書之旨，故麟經作注，何休詳改制之文，虎觀論經，班固引微書之說。緯學之行，於斯為盛。夫察來彰往，立說誠妄誕不經，而只句單詞，古籍或因文附著。試詳考之，得數善焉：跡溯洪荒，事窺皇古，三王異教，見尚書璇璣鈐。五帝立師，見論語撰考讖。九牧則起原軒帝，見論語撰考讖。三皇則並列女媧。見春秋元命苞。七輔各竭其功能，見論語摘輔象。四帝各殊其方色。見尚書運期授諸書，四帝即萬機論所言黃帝削平之四帝，非高陽為黑帝少昊為白帝。右耳即神農之號，見春秋命歷序諸書。羲和與重黎同功；有巢敷治於石樓，夏禹藏書於金匱。皆見遁甲開山圖。九龍紀官，尊卑莫別；見春秋命歷序。六書制字，子母相孳。孝經援神契。人皇九頭，始宅中州之土，尚書璇璣鈐。燧人四佐，亦徵群輔之賢。論語摘輔象。循蜚合雒，紀名別疏仡之前；慄陸伯皇，爵位襲庖犧之號，衣皮處穴，識前民開創之艱。皆見春秋命歷序。石鼓銅刀，遁甲開山圖。溯古器變遷之跡。是曰補史，其善一也。河圖括地，遁甲開山，銅柱辨形，河圖括地象。鐵山稽數，孝經鉤命訣。流州玄州釋其名，龍魚河圖。大秦中秦辨其地，河圖玉版。嵎夷禺鐵，同實異名，尚書帝命驗。赤縣神洲，居中御外。河圖括地象。天皇被跡，地征無熱之陵，遁甲開山圖。王母獻環，境隔昆侖之闕。尚書帝命驗。州土則域區內外，不數鄒衍之談天，河圖括坤象。水泉則性判剛柔，河圖始開圖。已啟夷吾之釋地。恆岱嵩華，既辨方而正位；河淮渭洛，亦思義而顧名。春秋說題辭。凡茲圖籙之遺，尚書璇璣鈐言，五帝受籙圖，又屢言河圖之用，河圖者，即古代之輿地圖也。足補山經之缺。是曰考地，其善二也。鑿度運樞之說，推災考運之文，辨地域之廣輪，詩含神霧。測星辰之高遠。春秋考異郵。地乘氣立，春秋元命苞。月假日明，春秋說題辭。氣觸石而生云，陰激陽而成電，見春秋元命苞。天圓則象徵覆載，尚書考靈曜。地動則義取左旋。春秋元命苞。三百六旬，定時成歲，春秋元命苞。七十二候，送暑迎寒。孝經援神契。度密度疏，啟周髀步天之學，見尚書刑德考春秋考異郵。景長景短，開土圭測日之先。見春秋元命苞。四表四游，尚書考靈曜。明太空之無極；二分二至，孝經援神契。辨日晷之還移。莫不甄明度數，稽合歷文。屈平天問之作，詎足相衡，張氏靈憲之書，於焉取法。是曰測天。其善三也。毖緯之說，訓故是資，禮履則訓近雙聲，禮含文嘉。民萌則義詳互訓，孝經緯又曰『言不文者。指士民也。』此古代下民無學之確證。土力於地，日生為星，見春秋說題辭，即八星出於日球之說。以刀守井曰刑。亦見春秋元命苞。推日合月為易，易經緯。十一相加是為士，兩人相合則為仁，皆見春秋元命苞，此即鄭君相仁偶說之所本。蟲動凡而為風，春秋考異郵。禾入水而為黍，春秋說題辭。律以六書之學，咸歸會意之條。若夫分別部居，依類託義，律訓率而歲訓遂，春秋元命苞。義取諧聲；王訓往而皇訓煌，亦見春秋元命苞。說符疊韻。陽為天而陰為地，春秋說題辭。遺文征洨長之書；說文用其說。水象坎而火象離。佚象合羲經之卦。元命苞云，『兩人交一而中出者為水。人散二者為火。』乾坤鑿度云『三古火字，兩人交一為水，人散二為火。』蓋火字古文象離卦之形，而水字古文象坎卦之形。是曰考文，其善四也。禮名定於黃帝禮含文嘉。禮經設於文王。禮稽命徵諸書。敘郊邱則旁徵禮經，敘祫禘則陰符王制。亦見禮稽命征。辨物舉四夷之樂，樂緯。賞功詳九錫之文。禮含文嘉。千雉百雉異其規，春秋緯。外屏內屏殊其制。禮緯。鼎俎則詳其度數，春秋緯。旗物則辨其等差。禮含文嘉。觀闕為懸法之區，禮緯。靈臺即望氛之地。易緯及禮緯。分土列爵，立制隱合於公羊，春秋元命苞云，周爵五等，殷爵三等。按畝授田，陳說迥殊於孟子。樂緯謂九夫為井，八家共治公田八十畝，以外二十畝以為八家井灶廬舍，與孟子之論井不同。推之稽三統之歷，春秋感精符。正五刑之名，尚書璇璣鈐。二穆二昭，制詳七廟，春秋元命苞。四望四類，典異六宗。禮稽命征。梁父太山，刻石不忘紀號，詩含神霧及孝經鉤命訣。明堂崇屋，祀帝即以配天，尚書帝命驗。莫不制征四代，典溯三王。是曰徵禮，其善五也。若夫情由性生，孝經援神契。仁從愛起，春秋元命苞。以敬勝怠，尚書帝命驗。以義強躬。論語撰考讖。漸蘭漸鮑，亦論語撰考讖證孔門習遠之言；太素太初，孝經鉤命訣。近老氏真空之旨。凡茲粹語，足輔九流。推之禮詳卉服，春秋命歷序。地測溫泉，詩經緯諸書。橫行為蠻貊之書，見詩含神霧。畫象別古初之制。孝經鉤命訣。數止於五，至六以上皆互乘；易河圖數云，一與六共宗，二與七同道，三與八為朋，四與九為友，五與十同途。足證古人紀數至五而止，至六以上皆用互乘之法。氣成於三，與九相推無所戾。春秋元命苞云：陽氣成於三，陽數極於九，亦足為江都汪氏釋三九之證。計六經之尺度，孝經鉤命訣辨百體之殊名。春秋元命苞。六律則溯其起源，見樂協圖徵。五穀則稽其名義。春秋說題辭。陽墟石室，奇銘辨蒼頡之文，見河圖玉版。洞庭包山，秘籍識夏王之字。春秋命歷序。亦足助博物之功，輔多聞之益。殷周絕學，賴此可窺。俞正燮曰：讖緯者古史書也，其說近是。及夫臚幽明之序，窮禍福之源。以五常法五行，以八風象八卦，禮緯。九州咸有其分星，春秋元命苞。五緯或憑以推日，或以災祥驗行事，或以星象示廢興。見春秋演孔圖，詩緯，春秋文耀鉤，春秋運斗樞諸書。四始五際，齊詩說。已失經義之真，六甲九宮，春秋合誠圖。遂啟雜占之學。是則前知自詡格物未明，易蹈疑眾之誅，允屬誣天之學。復有倉聖四目，虞舜重瞳，丹鳳含書，皆見春秋元命苞。赤龍紀瑞，詩含神霧白雲覆孔子之居，赤血辨魯門之字，見春秋演孔圖。亦復說鄰荒謬，語類矯誣。此尹敏所由致疑，而君山所由恥習也。然敬天明鬼，實為古學之濫觴，以元統君，足儆後王之失德。是則漢崇讖學，雖近誣民，而隋禁緯書，亦為蔑古。學術替興，不可不察也。若夫網羅散失，參稽異同，掇宋均之注。萃郗萌之書，刪彼蕪詞，獨標精旨，庶天文歷譜，備存七略之遺，以緯書歸入天文歷譜類。鉤命援神，不附六經之列。經自為經，緯自為緯。則校理秘文，掇拾墜簡，殆亦稽古者者所樂聞而博物家所不廢者與？
133 	２８易乾鑿度『帝盛德之應，洛水先溫，六日乃寒。』
134 	辨騷第五１
135 	自風雅寢聲，莫或抽緒，奇文鬱起，其離騷哉！固已軒翥詩人之後，奮飛辭家之前，豈去聖之未遠，而楚人之多才乎２！昔漢武愛騷，而淮南作傳３，以為國風好色而不淫，小雅怨誹元作謗許改而不亂。若離騷者，可謂兼之。孫云唐寫本無兼之二字蟬蛻穢濁之中，浮游塵埃之外，皭然涅而不緇，雖與日月爭光可也４。班固以為露才揚己，忿懟沉江；羿澆二姚，與左氏不合；昆侖懸一作玄孫云唐寫本作玄圃，非經義所載；然其文辭孫云唐寫本辭字無麗雅，為詞賦之宗，雖非明哲，可謂妙才５。王逸以為詩人提耳，屈原婉順，離騷之文，依經立義，駟虯乘翳，鈴木雲洪本翳作鷺可從諸本皆誤則時乘六龍，昆侖流沙，則禹貢敷土，名儒辭賦，莫不擬其儀表，所謂金相玉質，百世無匹者也６。及漢宣嗟嘆，以為皆合經術趙雲術作傳７；揚雄諷孫云唐寫本作談味，亦言體同詩雅８。四家舉以方經，而孟堅謂不合傳，鈴木雲洪本傳下有體字褒貶任聲，抑揚過實，可謂鑒而弗孫云唐寫本作不精，玩而未覈者也孫云唐寫本作矣９。
136 	將覈其論，必徵言焉。故其陳堯舜之耿介，稱湯武孫云唐寫本湯武作禹湯之祗敬，典誥之體也１０；譏桀紂之猖披，鈴木云諸本同洪本披作狂傷羿澆之顛隕，規諷之旨也；虯龍以喻君子，雲蜺以譬讒邪，比興之義也；每一顧而掩涕，嘆君門之九重，忠怨之辭孫云唐寫本作詞也；觀茲四事，同於孫云唐寫本作乎風雅者也１１。至於託雲龍，說迂怪，豐孫云唐寫本豐上有駕字隆求宓妃，鴆孫云唐寫本鴆上有憑字鳥媒娀女，詭異之辭孫云唐寫本作詞也；康回傾地，夷羿彃元作蔽孫改趙雲作斃日１２，木夫元作天謝改九首，土伯三目元作足朱改１３，譎怪之談也；依彭咸之遺則，從子胥以自適１４，狷狹之志也；士女雜坐，亂而不分，指以為樂１５，娛酒不廢，沉湎日夜，舉以為歡，鈴木雲洪本作歡荒淫之意也１６；摘孫云唐寫本作指此四事，異乎孫云唐寫本作於經典者也。故論其典誥則如彼，語其誇誕則如此，固知楚辭者，體慢元作憲朱據宋本楚辭改孫云唐寫本作憲於三代，而風雅孫云唐寫本作雜於戰國，乃雅頌之博徒，而詞賦之英傑也１７。觀其骨鯁所樹，肌膚所附，雖取鎔經意，孫云唐寫本作旨亦自鑄偉趙雲偉作緯辭１８。故騷經九章１９，朗麗以哀志；九歌九辯孫云唐寫本作辨２０，綺靡孫云唐寫本作靡妙無綺字以傷情；遠游天問２１，瓖詭而惠孫云唐寫本作慧巧２２；招魂招隱馮雲招隱楚辭本作大招下云屈宋莫追疑大招為是孫云唐寫本招隱作大招鈴木雲洪本亦作大招２３，耀艷而深孫云唐寫本作採華；卜居標放言之致２４；漁父寄獨往之才２５。故能氣往轢古，辭來切今，驚採絕艷，難與並能矣。
137 	自九懷以下，遽躡其跡２６，而屈宋逸步，莫之能追。故其敘情怨２７，則鬱伊而易感；述離居，則愴怏而難懷；論山水，則循聲而得貌；言節候，則披文而見時。是以枚賈追風以入麗，馬揚沿波而得奇２８，其衣被詞人，非一代也。故才高者菀趙雲菀作苑其鴻裁２９。中巧者獵其艷辭３０，吟諷者銜其山川，童蒙者拾其香草。若能憑軾以倚雅頌，懸轡以馭楚篇，酌奇而不失其真，孫云唐寫本作貞玩華而不墜其實，則顧盼可以驅辭力，欬唾可以窮文致，亦不復乞靈於長卿，假寵於子淵矣３１。
138 	贊曰：不有屈原，豈見離騷。驚才風逸，壯志孫云唐寫本作採煙鈴木雲洪本校注云煙一作雲高３２。山川無極，情理實勞。金相玉式，艷溢錙毫。元作絕益稱豪朱考宋本楚辭改孫云唐寫本溢作逸１　漢書藝文志屈原賦二十五篇。二十五篇中離騷為最重，後人因以騷名其全書。文史通義經解下云『史遷以下，至取騷以名其全書。』案史公自序『屈原放逐著離騷。』屈原傳亦未嘗單以騷為名。時序篇謂『爰自漢室，迄於成哀，雖世漸百齡，辭人九變，而大抵所歸，祖述楚辭，靈均餘影，於是乎在。』以其影響甚大，故彥和於詮賦篇外別論之。文選亦於賦外別標騷目，其實騷非文體之名。史記屈原列傳索隱引應劭曰『離，遭也；騷，憂也。』又王逸離騷序云『離，別也；騷，愁也。』案國語楚語上『伍舉曰，德義不行，則邇者騷離，而遠者距違。』韋昭注曰『騷，愁也；離，畔也。』困學紀聞卷六『伍舉所謂騷離屈平所謂離騷，皆楚言也。揚雄為畔牢愁，與楚語注合。』
139 	趙令畤侯鯖錄『愁憂也。集韻揚雄有畔牢愁，音曹。今人言心中不快為心曹，當用此愁字，即憂也。』離騷即伍舉所謂騷離，揚雄所謂牢愁，均即常語所謂牢騷耳，二字相接自成一詞，無待分訓也。紀昀評曰『詞賦之源出於騷，浮艷之根亦濫觴於騷，辨字極為分明。』又評曰『離騷乃楚辭之一篇，統名楚辭為騷，相沿之誤也。』李詳文心雕龍黃注補正見己酉年國粹學報文篇曰『周中孚鄭堂札記云「史記太史公自序屈原放逐著離騷。又云，作辭以諷諫連類以爭義，離騷有之。漢書遷傳屈原放逐，乃賦離騷。皆舉首篇以統號其全書。」據此知彥和亦統全書而言，紀氏殆未審也。』２　詩大序曰『至於王道衰，禮義廢，政教失，國異政，家殊俗，而變風變雅作矣。國史明乎得失之跡，傷人倫之廢，哀刑政之苛，吟詠情性，以風其上，達於事變而懷其舊俗者也。』此言詩之所由變，孟子離婁篇曰『王者之跡熄而詩亡，詩亡然後春秋作。』此言詩之所由亡。滕文公篇曰『孔子成春秋而亂臣賊子懼。』趙岐注曰『言亂臣賊子懼春秋之貶責也。』此言風刺不行，故有貶責。下逮屈子，君闇政壞，小人盈朝，貶責又不足以懼之，憂心煩亂，不知所愬。靈脩浩蕩，豈微言之可感，詩體解散，聊賦志以自慰顧亭林所謂三百篇之不能不降而楚辭，楚辭之不能不降而漢魏勢也者日知錄二十一詩體代降條。是也。文選班固典引李善注曰『軒翥，飛貌。』又木華海賦注『軒，舉也。』３　漢書淮南王傳『淮南王安入朝，獻所作內篇，新出，上愛秘之。使為離騷傳，旦受詔，日食時上。』顏師古注曰『傳謂解說之，若毛詩傳。』王念孫讀書雜志漢書離騷傳條『傳當作傅，傅與賦古字通。使為離騷傅者，使約其大旨而為之賦也。漢紀孝武紀云「上使安作離騷賦，旦受詔，食時畢。」高誘淮南鴻烈解敘云「詔使為離騷賦，自旦受詔，日早食已。」此皆本於漢書。太平御覽皇親部十六引此作「離騷賦，」是所見本與師古不同。』論語公冶長『可使治其賦也，』陸德明論語音義『賦，魯論作傅。』亦可為王說之證。楊君遇夫讀漢書札記卷四『樹達按，顏王說並非也。古人所謂傳者有二體：解釋文字名字若毛公之於詩，此一體也；其他一體，則但記述作意，而不必解釋文字名物。何以明之？文選卷五十一載王褒四子講德論序云「褒既為益州刺史，王襄作中和樂職宣布之詩，又作傳，名曰四子講德以明其意焉。」褒傳亦云「褒既為刺史作其傳。」四子講德論但明作意，非解釋文字，亦稱曰傳，傳不專為解釋名物之稱明矣。班固離騷序云，淮南王安敘離騷傳，以國風好色而不淫雲云。又文心雕龍辨騷篇云，昔漢武愛騷而淮南作傳，以為國風好色而不淫。雖與日月爭光可也。所引即是傳文，與四子講德論文體略同，並非賦體，具有明證也。荀高不得其解，改傳為傅；王逸又云，「武帝使安作離騷章句，」皆誤解傳字之體裁耳。按馬瑞辰毛詩傳箋通釋毛詩詁訓傳名義考云「詁訓第就經文所言者而詮釋之，傳則並經文所未言者而引伸之，此詁訓與傳之別也。」』楊君說自是精當。班固離騷序謂安說五子為伍子胥，似亦作傳而非作賦。本書神思篇云『淮南崇朝而賦騷，』彥和不應先後矛盾。疑淮南實為離騷作傳，略舉其訓詁，而國風好色而不淫雲云，是安所作傳之敘文。班固謂淮南王安敘離騷傳，是其證。東京以來，漢書傳本有作傳者，有作傅者，彥和兩採而用之耳。
140 	４　史記屈原列傳『國風好色而不淫，小雅怨誹而不亂，若離騷者，可謂兼之矣。上稱帝嚳，下道齊桓，中述湯武，以刺世事。明道德之廣崇，治亂之條貫，靡不畢見。其文約，其辭微，其志潔，其行廉，其稱文小而其指極大，舉類邇而見義遠。其志潔故其稱物芳，其行廉故死而不容自疏，濯淖污泥之中，蟬蛻於濁穢，以浮游塵埃之外，不獲世之滋垢，皭然泥而不滓者也。推此志也，雖與日月爭光可也。』據班固離騷序，此文是安所作離騷傳之序文。『泥而不滓』漢書敘傳作『涅而不緇。』史記屈原傳索隱『泥音涅，滓音淄。』唐寫本可謂下無兼之二字，誤。
141 	５　班固離騷序
142 	昔在孝武，博覽古文。淮南王安敘離騷傳，以『國風好色而不淫，小雅怨誹而不亂，若離騷者可謂兼之。蟬蛻濁穢之中，浮游塵埃之外，皭然泥而不滓。推此志雖與日月爭光可也。』斯論似過其真。又說五子以失家巷，謂伍子胥也。及至羿澆少康二姚有娀佚女，皆各以所識有所增損，然猶未得其正也。故博採經書傳記本文，以為之解。且君子道窮，命矣。故潛龍不見，是而無悶，關睢哀周道而不傷：蘧瑗持可懷之智，寧武保如愚之性，咸以全命避害，不受世患。故大雅曰『既明且哲，以保其身，』斯為貴矣。今若屈原，露才揚己，競乎危國群小之間，以離讒賊然責數懷王，怨惡椒蘭，愁神苦思，強非其人，忿懟不容，沈江而死，亦貶潔狂狷景行之士。貶潔猶言貶約也。多稱昆侖昆侖下疑脫懸圃二字。冥婚宓妃虛無之語，皆非法度之政，經義所載，謂之兼詩風雅而與日月爭光，過矣！然其文弘博麗雅，為辭賦宗，後世莫不斟酌其英華，則象其從容。從容猶言儀態也。自宋玉唐勒景差之徒，漢興枚乘司馬相如劉向揚雄騁極文辭，好而悲之，自謂不能及也。雖非明智之器，可謂妙才者也。
143 	又離騷贊序
144 	離騷者，屈原之所作也。屈原初事懷王，甚見信任，同列上官大夫妒害其寵，讒之王，王怒而疏屈原。屈原以忠信見疑，憂愁幽思，而作離騷。離猶遭也，騷憂也，明己遭憂作辭也。是時周室已滅，七國並爭。屈原痛君不明，信用群小，國將危亡，忠誠之情，懷不能已，故作離騷。上陳堯舜禹湯文王之法，下言羿澆桀紂之失，以風懷王。終不覺寤，信反間之說，西朝於秦，秦人拘之，客死不還。至於襄王，復用讒言，逐屈原在野。又作九章賦以風諫，卒不見納，不忍濁世，自投汨羅。原死之後，秦果滅楚，其辭為眾賢所悼悲，故傳於後。
145 	６　王逸楚辭章句序
146 	敘曰：昔者孔子叡聖明□，天生不群，定經術，刪詩書，正禮樂，制作春秋，以為後王法，門人三千，罔不昭達。臨終之日，則大義乖而微言絕。其後周室衰微，戰國並爭，道德陵遲，譎詐萌生。於是楊墨鄒孟孫韓之徒，各以所知，著造傳記，或以述古，或以明世。而屈原履忠被譖，憂悲愁思，獨依詩人之義而作離騷，上以諷諫，下以自慰。遭時闇亂，不見省納，不勝憤懣，遂復作九歌以下凡二十五篇。離騷一，九歌十一，天問一，九章九，遠游一，卜居一，漁父一。楚人高其行義，瑋其文採，以相教傳。至於孝武帝恢廓道訓，使淮南王安作離騷經章句，則大義粲然。後世雄俊，莫不瞻慕，舒肆妙慮，纘述其辭。逮至劉向典校經書，分為十六卷。孝章即位，深弘道藝，而班固賈逵復以所見改易前疑，各作離騷經章句。其餘十五卷，闕而不說。又以壯為狀，義多乖異，事不要括。今臣復以所識所知，稽之舊章，合之經傳，作十六卷章句。雖未能究其微妙，然大指之趣，略可見矣。且人臣之義，以忠正為高，以伏節為賢，故有危言以存國，殺身以成仁。是以伍子胥不恨於浮江，比干不悔於剖心。然後忠立而行成，榮顯而名著。若夫懷道以迷國，佯愚而不言，顛則不能扶，危則不能安，婉娩以順上，逡巡以避患，雖保黃□，終壽百年，蓋志士之所恥，愚夫之所賤也。今若屈原，膺忠貞之質，體清潔之性，直若砥矢，言若丹青，進不隱其謀，退不顧其命，此誠絕世之行，俊彥之英也。而班固謂之露才揚己，競於群小之中，怨恨懷王，譏刺椒蘭，茍欲求進，強非其人，不見容納，忿恚自沈，是虧其高明而損其清潔者也。昔伯夷叔齊讓國守分，不食周粟，遂餓而死，豈可復謂有求於世而怨望哉！且詩人怨主刺上，曰『鳴呼小子，未知臧否，匪面命之，言提其耳，』風諫之語，於斯為切。然仲尼論之，以為大雅。引此比彼，屈原之辭，優游婉順，寧以其君不智之故，欲提攜其耳乎？而論者以為露才場己，怨刺其上，強非其人，殆失厥中矣。夫離騷之文，依託五經以立義焉：『帝高陽之苗裔』則『厥初生，民時惟姜嫄』；也『紉秋蘭以為，佩』則『將翱將，翔佩玉瓊琚』；也『夕攬洲之宿，莽』則易『潛龍勿用』也；『駟玉虯而乘鷖，』則『時乘六龍，以御天也；』『就重華而陳辭，』則尚書咎繇之謀謨也；登昆侖而涉流沙，則禹貢之敷土也。故智彌盛者其言博，才益多者其識遠。屈原之辭，誠博遠矣！自終沒以來，名儒博達之士，著造辭賦，莫不擬則其儀表，祖式其模範，取其要妙，竊其華藻，所謂金相玉質，百世無匹，名垂罔極，永不刊滅者矣。
147 	７　漢書王褒傳『宣帝時，修武帝故事，講論六藝群書，博盡奇異之好；徵能為楚辭九江被公，召見誦讀。……所幸宮館，輒為歌頌，第其高下，以差賜帛。議者多以為淫靡不急。上曰，不有博弈者乎？為之猶賢乎已。辭賦大者與古詩同義，小者辯麗可喜。闢如女工有綺縠，音樂有鄭衛，今世俗猶皆以此虞說耳目，辭賦比之，尚有仁義風諭，鳥獸草木多聞之觀，賢於倡優博弈遠矣。』８　揚雄語未詳所出。
148 	９　困學紀聞卷六『劉勰辨騷「班固以為羿澆二姚，與左氏不合。」洪慶善曰「離騷羿澆等事，正與左氏合，孟堅所云，謂劉安說耳。」』陳振孫書錄解題『楚辭十七卷，漢劉向集。後漢王逸叔師注。知饒州曲阿洪興祖慶善補注。逸之注雖未能盡善，而自淮南王安以下為訓傳者，今不復存，其目僅見於隋唐志，獨逸注幸而尚傳，興祖從而補之，於是訓詁名物詳矣。』
149 	１０湯武唐寫本作禹湯。據離騷應作湯禹。
150 	１１詩無典誥之體。彥和云『觀茲四事，同於風雅，』似宜云『同於書詩。』１２天問『康回馮怒，地何故以東南傾？』王逸注『康回，共工名也。淮南言共工與顓頊爭為帝，不得，怒而觸不周之山，天維絕，地柱折，故東南傾。』案淮南語在天文訓。又『羿焉彃日？烏焉解羽？』王注『淮南言堯時十日並出，草木焦枯。堯令羿仰射十日，中其九日。日中九烏皆死，墮其羽翼。』案淮南語在本經訓。說文弓部『彃射也。從弓畢聲。楚詞曰羿焉彃日？』又羿，帝嚳射官，夏少康滅之。從弓並聲。論語曰『羿善射。』１３宋玉招魂『一夫九首，拔木九千些。』王注『言有丈夫，一身九頭，強梁多力，從朝至暮，拔大木九千枚也。』又『土伯九約，其角觺觺些。……參目虎首，其身若牛些。』案此皆見招魂，非屈原之辭。
151 	１４離騷『雖不周於今之人兮，願依彭咸之遺則。』王注『彭咸殷賢大夫，諫其君不聽，自投水而死。遺，餘也。則，法也。言己所行忠信，雖不合於今之世，願依古之賢者彭咸餘法，以自率厲也。』九章悲回風『浮江淮而入海兮，從子胥而自適。』史記伍子胥列傳『子胥乃自剄死。吳王聞之大怒，乃取子胥尸盛以鴟夷革，浮之江中。』１５招魂『士女雜坐，亂而不分些。』王注『言醉飽酣樂，合□促席，男女雜坐，比肩齊膝，恣意調戲，亂而不分別也。』１６招魂『娛酒不廢，沈日夜些。』王注『言晝夜以酒相樂也。』１７體慢應據唐寫本作體憲。憲，法也。體法於三代，謂同乎風雅之四事。風雅亦應據唐寫本作風雜。風雜於戰國，謂異於經典之四事。史記信陵君列傳『公子聞趙有處士毛公，藏於博徒。』博徒人之賤者。
152 	１８黃先生曰『二說最諦，異於經典者，固由自鑄其詞；同於風雅者，亦再經鎔煉，非徒貌取而已。』唐寫本偉作緯，誤。
153 	１９王逸離騷經序
154 	離騷經者，屈原之所作也。屈原與楚同姓，仕於懷王，為三閭大夫。三閭之職，掌王族三姓。曰昭屈景。屈原序其譜屬，率其賢良，以厲國士。入則與王圖議政事，決定嫌疑；出則監察群下，應對諸侯，謀行職脩，王甚珍之。同列大夫上官靳尚妒害其能，共譖毀之。王乃疏屈原。屈原執履忠貞而被讒袤，憂心煩亂，不知所愬，乃作離騷經。離，別也；騷，愁也；經，徑也；言己放逐別離，中心愁思，猶依道徑以風諫君也。故上述唐虞三後之制，下序桀紂羿澆之敗，冀君覺悟，反於正道而還己也。是時秦昭王使張儀譎詐懷王，令絕齊交；又使誘楚請與俱會武關，遂脅與俱歸，拘留不遺，卒客死於秦。其子襄王復用讒言，遷屈原於江南。屈原放在草野，復作九章，援天引聖，以自證明，終不見省，不忍以清白久居濁世，遂赴汨淵自沈而死。離騷之文，依詩取興，引類譬諭，故善鳥香草以配忠貞，惡禽臭物以比讒佞，靈脩美人以媲於君，宓妃佚女以譬賢臣，虯龍鸞鳳以託君子，飄風雲霓以為小人。其辭溫而雅，其義□而朗，凡百君子，莫不慕其清高，嘉其文採。哀其不遇。而愍其志焉。
155 	王逸九章序
156 	九章者，屈原之所作也。屈原放於江南之野，思君念國，憂思罔極，故復作九章。章者著也，明也。言己所陳忠信之道甚著明也。卒不見納，委命自沉，楚人惜而哀之，世論其詞，以相傳焉。
157 	２０王逸九歌序
158 	九歌者，屈原之所作也。昔楚南郢之邑，沅湘之閑，其俗信鬼而好祠。其祠必作歌樂鼓舞以樂諸神。屈原放逐，竄伏其域，懷憂苦毒，愁思沸鬱；出見俗人祭祀之禮，歌舞之樂，其詞鄙陋，因為作九歌之曲。上陳事神之敬，下見己之冤結，託之以風諫，故其文意不同，章句雜錯，而廣異義焉。
159 	王逸九辯序
160 	九辯者，楚大夫宋玉之所作。也辯者變也，謂陳道德以變說君也。九者，陽之數，道之綱紀也。故天有九星以正機衡，地有九州以成萬邦，人有九竅以通精明。屈原懷忠貞之性而被讒邪，傷君闇蔽，國將危亡，乃援天地之數，列人形之要，而作九歌九章之頌，以諷諫懷王，明己所言與天地合度，可履而行也。宋玉者，屈原弟子也，閔惜其師忠而放逐，故作九辯以述其志。至於漢興，劉向王褒之徒，咸悲其文，依而作詞，故號為楚辭，亦承其九以立義焉。
161 	２１王逸遠游序
162 	遠游者，屈原之所作也。屈原履方直之行，不容於世，上為讒佞所譖毀，下為俗人所困極，章皇山澤，無所告訴。乃深惟元一，修執恬漢，思欲濟世，則意中憤然，文採秀發；遂敘妙思，託配仙人，與俱游戲，周歷天地，無所不到；然猶懷念楚國，思慕舊故，忠信之篤，仁義之厚也。是以君子珍重其志而瑋其辭焉。
163 	王逸天問序
164 	天問者，屈原之所作也。何不言問天？天尊不可問，故曰天問也。屈原放逐，憂心愁悴，仿徨山澤，經歷陵陸，嗟號旻昊，仰天嘆息。見楚有先王之廟，及公卿祠堂，圖畫天地山川神靈，琦瑋僪佹，及古賢聖怪物行事，周流罷倦，休息其下，仰見圖畫，因書其壁，呵而問之，以渫憤懣，舒瀉愁思。楚人哀惜屈原，因共論述，故其文義不次敘云爾。２２莊子天下篇釋文『瑰瑋，奇特也。』惠慧古通用。
165 	２３王逸招魂序
166 	招魂者，宋玉之所作也。招者召也。以手曰招，以言曰召；魂者身之精也。宋玉憐哀屈原，忠而斥棄，愁懣山澤，魂魄放佚，厥命將落，故作招魂。欲以復其精神，延其年壽，外陳四方之惡，內崇楚國之美，以諷諫懷王，冀其覺悟而還之也。招隱唐寫本作大招，是。
167 	王逸大招序
168 	大招者，屈原之所作也。或曰景差，疑不能明也。屈原放流九年，憂思煩亂，精神越散，與形離別，恐命將終，所行不遂，故憤然大招其魂。盛稱楚國之樂，崇懷襄之德，以比三王能任用賢，公卿明察能薦舉人，宜輔佐之，以興至治，因以風諫，達己之志也。
169 	２４李詳黃注補正見己酉年國粹學報文篇曰『陳南星云「論語微子篇隱居放言集解引包咸云放，置也。不復言世務。案卜居有云，籲嗟默默兮，誰知吾之廉貞！故彥和以放言美之。」詳案，此句下云寄獨往之才，亦言漁夫鼓枻而去，獨往不返也。陳說甚碻。』
170 	王逸卜居序
171 	卜居者，屈原之所作也。屈原體忠貞之性而見嫉妒。念讒佞之臣承君順非而蒙富貴；己執忠直，而身放棄，心迷意惑，不知所為。乃往至太卜之家，稽問神明，決之蓍龜，卜己居世，何所宜行，冀聞異策，以定嫌疑，故曰卜居也。
172 	２５王逸漁夫序
173 	漁夫者，屈原之所作也。屈原放逐在江湘之間，憂愁嘆吟，儀容變易，而漁夫避世隱身，釣魚江濱，欣然自樂。時遇屈原川澤之域，怪而問之，遂相應答。楚人思念屈原，因敘其辭以相傳焉。
174 	孫君蜀丞曰『文選任彥升齊竟陵文宣王行狀注引淮南王莊子略要曰「江海之士，山谷之人也，輕天下，細萬物而獨往者也。」司馬彪注曰「獨往自然，不復顧世。」』２６晁公武郡齋讀書志楚辭類楚辭釋文一卷。跋曰『未詳撰人。其篇次不與世行本同。蓋以離騷經九辯九歌天問九章遠游卜居漁父招隱士招魂九懷七諫九嘆哀時命惜誓大招九思為次。按今九章第四，九辯第八，而王逸九章注云，皆解於九辯中，知釋文篇第蓋舊本也。後人始以作者先後次第之爾。或曰，天聖中陳說之所為也。』洪興祖楚辭章句補注曰『按九章第四，九辯第八，而王逸九章注云「皆解於九辯中，」王注見九章哀郢知釋文篇第蓋舊本也。後人始以作者先後次敘之爾。』據此，彥和所云九懷王褒作以下，當指東方朔七諫劉向九嘆嚴忌哀時命賈誼惜誓王逸九思諸篇。陳振孫書錄解題云『洪氏從吳郡林虙得楚辭釋文一卷乃古本，其篇第與今本不同。首離騷，次九辯，而後九歌天問九章遠游卜居漁父招隱士招魂九懷七諫九嘆哀時命惜誓大招九思。
175 	２７其，指屈原諸作。
176 	２８漢書枚乘傳『梁客皆善屬辭賦，乘尤高。』藝文志屈原賦類下有枚乘賦九篇，賈誼賦七篇，司馬相如賦二十九篇。漢書揚雄傳『蜀有司馬相如作賦甚弘麗溫雅，雄心壯之，每作賦，常擬之以為式。』志列揚雄賦十二篇於陸賈賦類下，未知其故。
177 	２９菀訓鬱，訓蘊，是自動詞，下列三句中『獵』『銜』『拾』三字皆他動詞，語氣不順，疑菀即捥之假字，集韻捥取也。捥其鴻裁。謂取鎔屈宋制作之大義，以自鑄新辭，然此非淺薄所能，故曰『才高者捥其鴻裁』也。３０中巧猶言心巧。
178 	３１王褒字子淵，宣帝時辭家之首，故彥和雲然。北堂書鈔九十七引桓譚新論云『余少時好離騷，博觀他書，輒欲反學，』亦此意也。
179 	３２壯志唐寫本作壯採，是。
180 	案彥和以辨名篇，辨者，辨其與經義之同異，計同於風雅者四事，異乎經典者亦四事，同異既明，取舍有主，所謂『憑軾以倚雅頌，懸轡以馭楚篇，酌奇而不失其真，玩華而不墜其實，』非先有辨別之明，曷足以語此，彥和鑒於齊梁文辭之靡麗，故論文首貴真實，於離騷尤諄諄以同異為言。其實屈宋之文，奇華者其表儀，真實者其骨幹，學之者遺神取貌，所以有訛體之譏。試讀賈生惜誓枚乘七發相如大人揚雄河東諸篇，當悟昔賢摹擬變化之方矣。
181 	屈原離騷本篇多引離騷語，故全錄其文，分段依戴震屈原賦注，韻依江有誥楚辭韻讀。九章，九歌，九辯，遠游，天問，招魂，招隱，卜居，漁父諸篇，均在楚辭，不復錄。帝高陽之苗裔兮，朕皇考曰伯庸；攝提貞於孟陬兮，惟庚寅吾以降。胡冬反。東中通韻。皇覽揆餘於初度兮，肇錫余以嘉名；名餘曰正則兮，字餘曰靈均。真耕通韻。紛吾既有此內美兮，又重之以修能；奴其反。扈江離與闢芷兮，紉秋蘭以為佩。音邳，之部。汨餘若將不及兮，恐年歲之不吾與；朝搴阰之木蘭兮，夕攬洲之宿莽。音姥。日月忽其不淹兮，春與秋其代序。惟草木之零落兮。恐美人之遲暮。不戴震屈原賦音義云『俗本作不撫壯，漢唐相傳舊本無不字。』撫壯而棄穢兮，何不改乎此度也？乘騏驥以馳騁兮，來吾導夫先路也。魚部。昔三後之純粹兮，固眾芳之所在；才里反。雜申椒與菌桂兮，豈惟紉夫蕙茞！音齒，之部。彼堯舜之耿介兮，既遵道而得路，何桀紂之昌披兮，夫惟捷徑以窘步！魚部。惟黨人之偷樂兮，路幽昧以險隘。音益。豈余身之憚殃兮，恐皇輿之敗績。支部。忽奔走以先後兮，及前王之踵武，荃不察余之中情兮，反信讒而齊怒。上聲。第一段自敘生平大略，而終於君之信讒。後四段乃反復推明之。
182 	余固知謇謇之為患兮，忍而不能舍音恕。也！指九天以為正兮，夫惟靈脩之故魚部。也！初既與余成言兮，後悔遁而有他。餘既不難夫離別兮，傷靈脩之數化。音呵，歌部。餘既滋蘭之九畹兮，又樹蕙之百畝；明以反。畦留夷與揭車兮，雜杜蘅與芳芷。之部。冀枝葉之峻茂兮，願俟時乎吾將刈；孽去聲。雖萎絕其亦何傷兮，哀眾芳之蕪穢。祭部。眾皆競進以貪婪兮，憑不厭乎求索；音素。羌內恕己以量人兮，各與心而嫉妒；魚部。忽馳鶩以追逐兮，非余心之所急；老冉冉其將至兮，恐脩名之不立。緝部。朝飲木蘭之墜露兮，夕餐秋菊之落英；音央。茍餘情其信姱以練要兮，長□頷亦何傷！陽部。攬木根以結茞兮，貫薜荔之落橤；如果反。矯菌桂以紉蕙兮，索胡繩之纚纚。音縒，歌部。謇吾法夫前脩兮，非時俗之所服；房逼反。雖不周於今之人兮，願依彭咸之遺則。音稷，之部。第二段申言被讒之故，而因自明其志如此。
183 	長太息以掩涕兮，哀民生之多艱，餘雖好脩姱以鞿羈兮，謇朝誶而夕替。脂文借韻。既替余以蕙纕兮，又申之以攬茞。亦余心之所善兮，雖九死其猶未悔。呼鄙反，之部。怨靈脩之浩蕩兮，終不察夫民心；眾女嫉余之蛾眉兮，謠諑謂餘以善淫。侵部。固時俗之工巧兮，偭規矩而改錯；音醋。背繩墨以追曲兮，競周容以為度。魚部。忳鬱邑余侘傺兮，吾獨窮困乎此時去聲也！寧溘死以流亡兮，餘不忍為此態他吏反，之部。也！鷙鳥之不群兮，自前代而固然。何方圓之能周兮，夫孰異道而相安？音蔫，元部。屈心而抑志兮，忍尤而攘詬；伏清白以死直兮，固前聖之所厚。侯部。第三段言君信讒之故，而己終不隨流俗，以申前意也。
184 	悔相道之不察兮，延佇乎吾將反；回朕車以復路兮，及行迷之未遠。元部。步余馬於蘭皋兮，馳椒邱且焉止息；進不入以離尤兮，退將復脩吾初服。之部。制芰荷以為衣兮，集芙蓉以為裳；不吾知其亦已兮，茍餘情其信芳！陽部。高余冠之岌岌兮，長余佩之陸離；音羅。芳與澤其雜糅兮，唯昭質其猶未虧。音柯，歌部。忽反顧以游目兮，將往觀乎四荒；佩繽紛其繁飾兮，芳菲菲其彌章。陽部。民生各有所樂兮，餘獨好脩以為常；雖體解吾猶未變兮，豈予心之可懲！陽蒸借韻。第四段設為退隱之思。言事君雖不得，而好脩不變，亦以申前意。
185 	女媭之嬋媛兮，申申其詈予。上聲。曰『鯀婞直以亡身兮，終然夭乎羽之野。音宇，魚部。汝何博謇而好脩兮，紛獨有此姱節？戴云，讀如則，蓋方音。薋菉葹以盈室兮，判獨離而不服！無韻。戴云，古音匐。眾不可戶說兮，孰云察余之中情？世並舉而好朋兮，夫何煢獨而不予聽？』耕部。依前聖之節中兮，喟憑心而歷茲；濟沅湘以南征兮，就重華而陳辭。之部。啟九辯與九歌兮，夏康娛以自縱。不顧難以圖後兮，五子用失乎家巷。東部。戴云，古音胡貢切。羿淫游以佚田兮，又好射夫封狐；固亂流其鮮終兮，浞又貪夫厥家。音姑，魚部。澆身被服彊圉兮，縱欲而不忍；日康娛而自忘兮，厥首用夫顛隕。文部。夏桀之常違兮，乃遂焉而逢殃。後辛之菹醢兮，殷宗用而不長。陽部。湯禹嚴而祗敬兮，周論道而莫差；音磋。舉賢而授能兮，循繩墨而不頗。平聲。歌部。皇天無私阿兮，覽民德焉錯輔；夫維聖哲以茂行兮，茍得用此下土。魚部。瞻前而顧後兮，相觀民之計極；夫孰非義而可用兮，孰非善而可服？阽余身而危死兮，覽餘初其猶未悔；不量鑿而正枘兮，固前修以菹醢。音喜，之部。曾歔欷余鬱邑兮，哀朕時之不當；攬茹蕙以掩涕兮，沾餘襟之浪浪。陽部。第五段借女媭之言而因之陳辭。言熟觀古今治亂，得其中正之道如是，此所以與世不合之端，己必不可變者也。申前未盡之意。
186 	跪敷衽以陳辭兮，耿吾既得此中正；平聲。駟玉虯以乘鷖兮，溘埃風餘上征。耕部。朝發軔於蒼梧兮，夕餘至乎縣圃；去聲。欲少留此靈瑣兮，日忽忽其將暮，吾令義和弭節兮，望崦嵫而勿迫；補入聲。路漫漫其脩遠兮，吾將上下而求索。素入聲。魚部。飲余馬於咸池兮，總余轡乎扶桑；折若木以拂日兮，聊須臾以相羊。陽部。前望舒使先驅兮，後飛廉使奔屬，去聲。鸞凰為余先戒兮，雷師告余以未具。渠畫反，侯部。吾令鳳鳥飛騰兮，又繼之以日夜；音御。飄風屯其相離兮，帥雲霓而來御。紛總總其離合兮，班陸離其上下；吾令帝閽開關兮，倚閻闔而望予。上聲。時曖曖其將罷兮，結幽蘭而延佇。世溷濁而不分兮，好蔽美而嫉妒。上聲。第六段託言往見古先哲王之在天者以自廣，卒沮隔於飄風雲蜺，欲進不遂，因以嘆溷濁之世大致如斯。
187 	朝吾將濟於白水兮，登閬風而□馬；音姥。忽反顧以流涕兮，哀高丘之無女。魚部。溘吾游此春宮兮，折瓊枝以繼佩；音邳。及榮華之未落兮，相下女之可詒。吾令豐隆乘雲兮，求宓妃之所在；解佩纕以結言兮，吾令蹇脩以為理。之部。紛總總其離合兮，忽緯繣其難遷；夕歸次於窮石兮，朝濯發乎洧槃。音便，元部。保厥美以驕傲兮，日康娛以淫游；雖信美而無禮兮，來違棄而改求。幽部。覽相觀於四極兮，周流乎天餘乃下；望瑤臺之偃蹇兮，見有娀之佚女。魚部。吾令鴆為媒兮，鴆告余以不好；呼叟反。雄鳩之鳴逝兮，餘猶惡其佻巧。苦叟反，幽部。心猶豫而狐疑兮，欲自適而不可；鳳皇既受詒兮，恐高辛之先我。歌部。欲遠集而無所止兮，聊浮游以逍遙，及少康之未家兮。留有虞之二姚。宵部。理弱而媒拙兮，恐導言之不固；時溷濁而嫉賢兮，好蔽美而稱惡。去聲。第七段託言欲求淑女以自廣，故歷往賢妃所產之地，冀或一遇於今日，而無良媒以通己志，因言世之溷濁無所往而可者。
188 	閨中既以邃遠兮，哲王又不寤；懷朕情而不發兮，餘焉能忍與此終古。去聲，魚部。戴氏注承上而言。欲求淑女則閨中深遠，欲見哲王，則哲王不遇，安能與溷濁之世久居乎。索瓊茅以筳篿兮，命靈氛為余占之。曰兩美其必合兮，孰信脩而慕之？無韻。思九州之博大兮，豈唯是其有女？曰勉遠逝而無疑兮，孰求美而釋汝。何所獨無芳草兮，爾何懷乎故宇？世幽昧以眩曜兮，孰云察余之善惡？上聲。魚部。人好惡其不同兮，惟此黨人其獨異；戶服艾以盈要兮，謂幽蘭其不可佩。音備，之部。覽察草木其猶未得兮，豈珵美之能當；蘇糞壤以充幃兮！謂申椒其不芳。陽部。第八段命靈氛為卜其行，而因念世之棄賢如此。
189 	欲從靈氛之吉占兮，心猶豫而狐疑；巫咸將夕降兮，懷椒糈而要之。之部。百神翳其備降兮，九疑繽其並迎；當作迓，音寤。皇剡剡其揚靈兮，告余以吉故。魚部。曰勉升降以上下兮，求矩矱之所同；湯禹儼而求合兮，摯咎繇而能調。無韻。茍中情其好脩兮，又何必用夫行媒？明丕反。說操築於傅巖兮，武丁用而不疑。之部。呂望之鼓刀兮，遭周文而得舉；寧戚之謳歌兮，齊桓聞以該輔。魚部。及年歲之未晏兮，時亦猶其未央；恐鵜鴃之先鳴兮，使夫百草為之不芳。陽部。何瓊佩之偃蹇兮，眾夔然而蔽鱉去聲。之；惟此黨人之不諒兮，恐嫉妒而折去聲，祭部。之。時繽紛其變易兮，又何可以淹留？蘭芷變而不芳兮，荃蕙化而為茅。音矛，幽部。何昔日之芳草兮，今直為此蕭艾蘗去聲。也？豈其有他故兮，莫好脩之害胡列反，祭部。也！余以蘭為可恃兮，羌無實而容長；委厥美以從俗兮，茍得列乎眾芳。陽部。椒專佞以慢慆兮，樧又欲充夫佩幃；既乾進而務入兮，又何芳之能祇？脂部。固時俗之從流兮，又孰能無變化？覽椒蘭其若茲兮，又況揭車與江離！歌部。惟茲佩之可貴兮，委厥美而歷茲；芳菲菲而難虧兮，芬至今猶未沬。無韻。第九段既又聞吉占之故而復審之於己。言不獨世棄賢，向所稱賢者，亦往往因之自棄；惟己則不隨流俗遷改，計有去此而已。
190 	和調度以自娛兮，聊浮游而求女；及餘飾之方壯兮，周流觀乎上下。魚部。靈氛既告佘以吉占兮，歷吉日乎吾將行，音杭。折瓊枝以為羞兮，精瓊爢以為粻。陽部。為餘駕飛龍兮，雜瑤象以為車；何離心之可同兮，吾將遠逝以自疏。魚部。邅吾道夫昆侖兮，路脩遠以周流；揚雲霓之晻藹兮。鳴玉鸞之啾啾。幽部。朝發軔於天津兮，夕餘至乎西極；鳳凰翼其承旗兮，高翱翔之翼翼。之部。忽吾行此流沙兮，遵赤水而容與；麾蛟龍使梁津兮，詔西皇使涉予。上聲，魚部。路脩遠以多艱兮，騰眾車使徑待；徒其反。路不周以左轉兮，指西海以為期。之部。屯余車其千乘兮，齊玉軟而並馳；音它。駕八龍之婉婉兮，載雲旗之委移，音它，歌部。抑志而弭節兮，神高馳之邈邈；奏九歌而舞韶兮，聊假日以偷樂。宵部。陟升皇之赫戲兮，忽臨睨夫舊鄉；僕夫悲余馬懷兮，蜷局顧而不行。陽部。第十段託言遠逝，所至憂思不解，志在腃顧楚國終焉。亂曰：已矣哉！國無人，莫我知兮，又何懷乎故都！既莫足與為美政兮，吾將從彭咸之所居。魚部。

《卷二》[View] [Edit] [History]
1 	明詩第六
2 	大舜云：詩言志，歌永言，聖謨所析，義已明矣１。是以在心為志，發言為詩，舒文載實，其在茲乎２？詩孫云唐寫本詩上有故字者，持也，持人情性；三百之蔽，義歸無邪，持之為訓，有孫云唐寫本有上有信字符焉爾３。
3 	人稟七情，應物斯感，感物吟志，莫非自然４。昔葛天氏樂辭云：孫云唐寫本無天氏二字又無雲字郝雲雲字疑衍玄鳥在曲５，黃帝雲門，理不空綺朱雲當作弦孫云唐寫本綺作弦６，至堯有大唐一作章孫云唐寫本唐作章之歌，舜孫云御覽五八六舜作虞造南風之詩，觀其二文，辭達而已７。及大禹成功，九序顧校序作敘惟歌８；太孫云御覽太作少康敗德，五子咸怨孫云唐寫本怨作諷御覽亦作諷９，順美匡惡，其來久矣１０。自商暨周，雅頌圓備，四始彪炳，六義環深１１。子夏監孫云唐寫本作鑒鈴木云御覽亦作鑒絢素之章，子貢悟琢磨之句，故商賜二子，可與孫云御覽作以言詩孫云唐寫本有矣字１２。自王澤殄孫云御覽作彌竭，風人輟採；孫云唐寫本作掇彩春秋觀志，孫云御覽志下有以字諷誦舊章，酬酢以為孫云唐寫本作成賓榮，吐納而成身文１３。逮楚國諷怨，則離騷為刺。秦皇滅典，亦造仙詩１４。漢初四言，韋孟首唱１５，匡諫之義，繼軌周人。孝武愛文，柏梁列韻１６，嚴馬之徒，屬辭孫云唐寫本作詞御覽亦作詞無方１７。至成帝品錄，三百餘篇１８，朝章國採，亦云周備，而辭人遺翰，莫見五言，所以李陵班婕妤，孫云唐寫本無妤字御覽亦無妤字見疑於後孫云御覽後作前顧校亦作前代也１９。按召南行露，始肇半章；孺子滄浪，亦有全曲２０；暇豫優歌，遠見春秋；邪徑童謠，近在成世；閱時取證，一作征孫云唐寫本證作征御覽亦作征則五言久矣２１。又古詩佳麗，或稱孫云御覽有於字枚叔，其孤竹一篇，則傅毅之詞，比採一作類孫云唐寫本作彩而推，兩孫云唐寫本兩上有故字鈴木云御覽兩上有固字漢之作乎孫云唐寫本乎作也２２！觀其結體散文，直而不野，婉轉附物，怊鈴木云御覽作惆悵切情，實五言之冠冕也２３，至於孫云唐寫本於作如張衡怨篇，清典一作曲從紀聞改趙雲曲作典孫云御覽亦作典可味；仙詩緩歌，雅有新聲２４。暨建安之初，五言騰踴，孫云唐寫本作躍文帝陳思，縱轡以騁節２５；王徐應劉，望路而爭驅２６；並憐風月，狎池苑，述恩榮，敘酣宴，慷慨以任氣，磊落以使才；造懷指事，不求纖密之巧；驅辭逐貌，唯取昭晰顧校晰作哲之能；此其所同也２７。乃孫云唐寫本作及御覽亦作及正始明道，詩雜仙心，何晏之徒，率多浮淺２８。唯嵇志清峻，阮旨遙深，故能標焉。孫云御覽無此一句２９若乃應璩百一，獨立不懼，辭譎義貞，孫云御覽作具亦魏之遺直也３０。晉世群才，稍入輕綺，張潘左云唐寫本作左潘御覽亦作左潘陸，比肩詩衢３１，採縟於正始，力柔於建安，或□趙雲作折□文以為妙，或流靡以自妍，此其大略也３２。江左篇制，溺乎孫云御覽作於玄風，嗤孫云唐寫本作羞笑徇務之志，崇盛亡趙雲亡作忘孫云御覽亦作忘郝雲梅本作忘機機之談，袁孫已下，雖各有雕採，而辭趣一揆，莫與孫云唐寫本作能爭雄，所以景純仙篇，挺拔而為俊矣孫云唐寫本作雋御覽作雋也３３。宋初文詠，體有因革，莊老告退，而山水方滋，儷採百字孫云御覽作家之偶，爭價一句之奇，情必極貌以為寫物，辭必窮力而追新，此近世之所競也３４。
4 	故鋪觀列代，而情變之數可監，孫云唐寫本監作鑒撮舉同異，而綱領之要可明矣。若夫四言正體，則雅潤為本；五言流調，則兩則字從御覽增鈴木云案燉本亦並有諸本無清麗居宗；華實異用，惟才所安３５。故平子得其雅，叔夜含孫云唐寫本含作合其潤，茂先凝趙雲凝作擬孫云御覽作擬其清，景陽振其麗。兼孫云御覽兼上有若字善則子建仲宣，偏美則太沖公幹３６。然詩有恆裁，思無定位，隨性適分，鮮能通圓。孫云唐寫本作圓通御覽亦作圓通若妙識所難，其易也將至；忽之孫云唐寫本之作以御覽亦作以為易，其難也方來３７。至於三六雜言，則出自篇什３８；離合之發，則明孫云則下有亦字御覽明作萌趙雲明作萌於圖讖３９；回文所興，則道原為始４０；聯句共韻，則柏梁餘制；巨細或殊，情理同致，總歸詩囿，故不繁雲。
5 	贊曰：民生而志，詠歌所含。興發皇世，風流二南。神理共契，政序相參。英華彌縟，萬代永耽。
6 	１　尚書舜典『詩言志，歌永言。』此舜命夔之辭。王肅注曰『謂詩言志以導之，歌詠其義以長其言。』毛詩鄭玄詩譜序正義引鄭注堯典曰『詩所以言人之志意也。永，長也。歌又所以長言詩之意。』聖謀唐寫本作聖謨，黃校本亦改謀作謨，尚書偽伊訓『聖謨洋洋，嘉言孔彰，』作聖謨是。
7 	２　詩大序『詩者，志之所之也。在心為志，發言為詩。』正義曰『詩者，人志意之所之適也。雖有所適，猶未發口，蘊藏在心，謂之為志，發見於言，乃名為詩。言作詩者，所以舒心志憤懣，而卒成於歌詠，故虞書謂之詩言志也。包管萬慮，其名曰心，感物而動，乃呼為志。志之所適，外物感焉。言悅豫之志，則和樂興而頌聲作，憂愁之志，則哀傷起而怨刺生。藝文志云「哀樂之情感，歌詠之聲發，」此之謂也。』
8 	３　鄭玄詩譜序正義『名為詩者，內則說負子之禮云「詩負之。」注云「詩之言承也。」春秋說題辭云「詩之為言志也。」詩緯含神霧雲，「詩者，持也。」然則詩有三訓：承也，志也，持也。作者承君政之善惡，述己志而作詩，為詩所以持人之行，使不失隊，故一名而三訓也。』彥和訓詩為持，用含神霧說。論語為政『子曰，詩三百，一言以蔽之，曰思無邪。』正義『思無邪者，此詩之一言，魯頌駉篇文也。詩之為體，論功頌德，止僻防邪，大抵皆歸於正，於此一句可以當之也。』
9 	４　禮記禮運『何為人情？喜怒哀懼愛惡欲，七者弗學而能。』禮記樂記『凡音之起，由人心生也。人心之動，物使之然也。感於物而動，故形於聲。』又曰『夫民有血氣心知之性，而無哀樂喜怒之常，應感起物而動，然後心術形焉。』
10 	５　趙君萬里曰『唐寫本天字氏字云字均無。案此文疑當作昔葛天樂辭，玄鳥在曲，方與下文黃帝雲門，理不空綺，相對成文。今本衍氏字云字，唐本奪天字，均有誤，然終以唐本近是。』案趙說是也。呂氏春秋仲夏紀古樂篇『昔葛天氏之樂，三人摻牛尾投足以歌八闋：一曰載民；二曰玄鳥；三曰遂草木；四曰奮五穀；五曰敬天常；六曰達帝功；七曰依地德；八曰總禽獸之極。』高誘注曰『上皆樂之八篇名也。』
11 	６　周禮春官大司樂『以樂舞教國子舞雲門大卷。』鄭注『黃帝曰雲門大卷。黃帝能成名萬物，以明民共財。言其德如雲之所出，民得以有族類。』理不空綺唐寫本作理不空弦，是。詩譜序正義『大庭有鼓籥之器，黃帝有雲門之樂，至周尚有雲門，明其音聲和集。既能和集，必不空弦，弦之所歌，即是詩也。』案正義必不空弦之語即本彥和，是作綺者誤也。
12 	７　禮記樂記『大章，章之也。』鄭注『堯樂名也。言堯德章明也。周禮闕之，或作大卷。』尚書大傳『熒然乃作大唐之歌。樂曰，舟張闢雍，鶬鶬相從，八風回回，鳳皇喈喈。』鄭注『熒猶灼也。大唐之歌美堯之禪也。』案大唐乃舜美堯禪之歌，不得云堯有，似當作大章為是。然鄭注樂記大章。已云周禮闕之。彥和所見，當即尚書大傳大唐之歌，行文偶誤耳。
13 	樂記『昔者舜作五弦之琴，以歌南風。』鄭注『南風，長養之風也。以言父母之長養已，其辭未聞也。』正義『案聖證論引尸子及家語難鄭云，昔者舜彈五弦之琴，其辭曰，南風之薰兮，可以解吾民之慍兮；南風之時兮，可以阜吾民之財兮。鄭云其辭未聞，失其義也。今案馬昭云，家語王肅所增加，非鄭所見。又尸子雜說，不可取證正經。故言未聞也。』案尸子綽子篇汪繼培注曰『文選琴賦注引尸子曰「舜作五弦之琴以歌南風。南風之薰兮，可以解吾民之慍。」是舜歌也。禮記樂記疏云「聖證論引尸子及家語難鄭云……」疑尸子本止二語，而肅合家語稱之也。』
14 	８　困學紀聞卷二『大傳二曰「歌大化大訓六府九原而夏道興，」注謂「四章皆歌禹之功，所謂九德惟敘。」九德之歌於此猶可考。』
15 	９　墨子非樂『於武觀曰，啟乃淫溢康樂，野於飲食，將將銘莧磬以力。湛濁於酒，渝食於野，萬舞翼翼，章聞於大，當作天。天用弗式。』困學紀聞卷二『左氏傳昭元年夏有觀扈。漢地理志東郡有畔觀縣。楚語士亹曰「堯有丹朱，舜有商均，啟有五觀。湯有太甲，文王有管蔡，是五王者皆元德也而有奸子。」韋昭注謂「五觀，啟子，太康昆弟也。觀，洛汭之地。」書序曰「太康失國，昆弟五人須於洛汭。」水經注巨洋水亦云「太康弟曰五觀。」愚謂五子述大禹之戒作歌，仁義之人，其言藹如也。豈朱均管蔡之比，韋氏語非也。』翁元圻注曰『竊謂內傳之觀扈，是二國名。外傳之五觀，是啟子，而非作歌以述大禹之戒者也。案竹書紀年「帝啟十一年放王季子武觀於西河，武觀以西河畔。彭伯壽帥師征西河。武觀來歸。」則即楚語之五觀也。然竹書曰「王季子武觀。」明是一人，不得為五。或武五聲相近而誤，否則以其為季子而以五系之歟？書曰母弟，則必有不如母者，其武觀是歟？或武觀是五子之一，必來歸之後，能率德改行，如太甲之悔過也。』史記夏本紀『帝啟崩。子帝太康立。帝太康失國，昆弟五人，須於洛汭，作五子之歌。』枚傳『太康五弟與其母待太康於洛水之北，怨其不反，故作歌。』偽古文尚書載五子之歌：
16 	其一曰
17 	皇祖有訓，民可近，不可下。民惟邦本，本固邦寧。予視天下，愚夫愚婦，一能勝予。一人三失，怨豈在明，不見是圖予臨兆民，懍乎若朽索之馭六馬，為人上者，奈何不敬！
18 	其二曰
19 	訓有之：內作色荒，外作禽荒，甘酒嗜音，峻宇雕墻，有一於此，未或不亡。
20 	其三曰
21 	惟彼陶唐，有此冀方。今失厥道，亂其紀綱，乃底滅亡。
22 	其四曰
23 	明明我祖，萬邦之君，有典有則，貽厥子孫。關石和鈞，王府則有，荒墜厥緒，覆宗絕祀。
24 	其五曰
25 	嗚呼曷歸，予懷之悲；萬姓仇予，予將疇依。鬱陶乎予心，顏厚有忸怩，弗慎厥德，雖悔可追。
26 	１０鄭玄詩譜序『論功頌德，所以將順其美；刺過譏失，所以匡救其惡。』正義引鄭六藝論論詩云『詩者，弦歌諷喻之聲也。自書契之興，樸略尚質，面稱不為諂，目諫不為謗，君臣之接，如朋友然，在於誠懇而已。斯道稍衰，奸偽以生，上下相犯。及其制禮，尊君卑臣，君道剛嚴，臣道柔順，於是箴諫者希，情志不通，故作詩者，以誦其美而譏其過。』
27 	１１詩譜序『邇及商王，不風不雅。』正義曰『湯以諸侯行化，卒為天子。商頌成湯「命於下國，封建厥福，」明其政教漸興，亦有風雅。商周相接，年月未多，今無商風雅，唯有其頌，是周世棄而不錄。故云近及商王，不風不雅，言有而不取之。』四始見宗經篇。詩大序『故詩有六義焉：一曰風；二曰賦；三曰比；四曰興；五曰雅；六曰頌。』正義『風雅頌者，詩篇之異體，賦比興者，詩文之異辭耳。大小不同，而得並為六義者，賦比興是詩之所用，風雅頌是詩之成形，用彼三事，成此三事，是故同稱為義，非別有篇卷也。』左昭十六年傳杜注『環，周也。』六義環深，猶言六義周密而深厚。校勘記『案圓字可疑，下文云亦云周備，圓疑周字訛。』
28 	１２論語學而篇子貢曰『詩云，「如切如磋，如琢如磨，」其斯之謂與？』子曰『賜也始可與言詩已矣，告諸往而知來者。』八佾篇子夏問曰『巧笑倩兮，美目盼兮，素以為絢兮。何謂也？』子曰『繪事後素。』『曰禮後乎。』子曰『起予者商也！始可與言詩已矣。』
29 	１３左傳襄公二十七年『鄭伯享趙孟於垂隴，七子從。趙孟曰，七子從君以寵武也，請皆賦以卒君貺，武亦以觀七子之志。……趙孟曰，詩以言志，志誣其上而公怨之，以為賓榮，其能久乎？』僖二十四年傳『介之推曰，言，身之文也。』春秋列國朝聘酬酢，必賦詩言志，然皆諷誦舊草，辭非己作，故彥和雲然。
30 	１４郝懿行曰『案漢志以騷為賦，此篇以騷為詩，蓋賦者古詩之流，離騷者含詩人之性情，具賦家之體貌也。』史記秦始皇本紀『三十六年，使博士為仙真人詩。』仙真人詩不傳。智匠古今樂錄『秦始皇祠洛水，有黑頭公從河中出。呼始皇曰「來受天寶。」乃與群臣作歌曰：洛陽之水，其色蒼蒼，祠祭大澤，倏忽南臨，洛濱醊禱，色連三光。』此詩既出附會，亦非仙真人詩，姑附見於此。
31 	１５漢書韋賢傳：韋孟為楚元王傅。傅子夷王及孫王戊。戊荒淫不遵道。孟作詩諷諫曰：肅肅我祖，國自豕韋；黼衣朱黻，四牡龍旗。彤弓斯征，撫寧遐荒；總齊群邦，以翼大商；迭彼大彭，勛績維光。至於有周，歷世會同，王赧聽譖，寔絕我邦。我邦既絕，厥政斯逸；賞罰之行，非繇王室。庶尹群後，靡扶靡衛；五服崩離，宗周以隊。我祖斯微，遷於彭城；在予小子，勤誒厥生。阨此嫚秦，耒耜以耕；悠悠嫚秦，上天不寧；迺眷南顧，授漢於京。於赫有漢，四方是徵；靡適不懷，萬國攸平。迺命厥弟，建侯於楚；俾我小臣，惟傅是輔。兢兢元王，恭儉凈壹；惠此黎民，納彼輔弼。饗國漸世，垂烈於後；迺及夷王，克奉厥緒。咨命不永，惟王統祀；左右陪臣，此維皇士。如何我王，不思守保；不惟履冰，以繼祖考。邦事是廢，逸游是娛；犬馬繇繇，是放是驅。務彼鳥獸，忽此稼苗；烝民以匱，我王以偷。所弘非德，所親非俊；惟囿是恢，惟諛是信。睮睮諂夫，咢咢黃發；如何我王，曾不是察！既藐下臣，追欲從逸，嫚彼顯祖，輕此削黜。嗟嗟我王，漢之睦親，曾不夙夜，以休令聞。穆穆天子，臨爾下土；明明群司，執憲靡顧；正遐繇近，殆其怙茲；嗟嗟我王，曷不此思。非思非鑒，嗣其罔則；彌彌其失，岌岌其國。致冰匪霜？致隊靡嫚？瞻惟我王。昔靡不練。興國救顛，孰違悔過；追思黃發，秦繆以霸。歲月其徂，年其逮耆；於昔君子，庶顯於後。我王如何，曾不斯覽！黃發不近，胡不時監！
32 	１６古文苑卷八，漢武帝元封三年，作柏梁臺，詔群臣二千石有能為七言詩，乃得上。坐日月星辰和四時。皇帝驂駕駟馬從梁來。梁孝王武郡國士馬羽林材。大司馬總領天下誠難治。丞相石慶和撫四夷不易哉。大將軍衛青刀筆之吏臣執之。御史大夫倪寬撞鐘伐鼓聲中詩。太常周建德宗室廣大日益滋。宗正劉安國周衛交戟禁不時。衛尉路博德總領從官柏梁臺。光祿勛徐自為平理清讞決嫌疑。廷尉杜周修飭輿馬待駕來。太僕公孫賀郡國吏功差次之。大鴻臚壺充國乘輿御物主治之。少府王溫舒陳粟萬石揚以箕。大司農張成徼道宮下隨討治。執金吾中尉豹三輔盜賊天下危。左馮翊盛宣盜阻南山為民災。右扶風李成信外家公主不可治。京兆尹椒房率更領其材。詹事陳當蠻夷朝賀常會期。典屬國柱枅樽櫨相枝持。大匠枇杷橘慄桃李梅。太官令走狗逐兔張罘罳。上林令嚙妃女唇甘如飴。郭舍人迫窘詰屈幾窮哉！東方朔
33 	日知錄二十一『漢武柏梁臺詩本出三秦記，云是元封三年作。而考之於史，則多不符。按史記及漢書，孝景紀中六年夏四月，梁王薨。諸侯王表梁孝王武立三十五年薨。孝景後元年，共王買嗣，七年薨。建元五年平王襄嗣，四十年薨。文三王傳同。又按孝武紀元鼎二年春，起柏梁臺，是為梁平王之二十二年，而孝王之薨，至此已二十九年。又七年始為元封三年。又按平王襄元朔中以與太母爭樽，公卿請廢為庶人。天子曰，梁王襄無良師傅，故陷不義，乃削梁八城，梁餘尚有十城。原注漢書言削五縣，僅有八城。又按平王襄之十年為元朔二年來朝，其三十六年為太初四年來朝，皆不當元封時。又按百官公卿表郎中令武帝太初元年更名光祿勛。典客景帝中六年更名大行令，武帝太初元年更名大鴻臚。治粟內史景帝後元年更名大農令，武帝太初元年更名大司農。中尉武帝太初元年更名執金吾。內史景帝二年分置左內史右內史，武帝太初元年更名京兆尹，左內史更名左馮翊，主爵中尉景帝中六年更名都尉，武帝太初元年更名右扶風。凡此六官，皆太初以後之名，不應預書於元封之時。又按孝武紀太初元年冬十一月乙酉，柏梁臺災。夏五月正歷，以正月為歲首，定官名，則是柏梁既災之後，又半歲而始改官名，而大司馬大將軍青則薨於元封之五年，距此巳二年矣。反復考證，無一合者。蓋是後人擬作，剽取武帝以來官名及梁孝王世家乘輿駟馬之事以合之，而不悟時代之乖舛也。』
34 	１７漢書藝文志屈原賦類有莊夫子賦二十四篇，莊夫子即嚴忌司馬相如賦二十九篇。彥和謂其『屬辭無方，』蓋二人亦作詩也，玉臺新詠卷九載司馬相如琴歌二首，出後人附會，不復錄。
35 	１８漢書藝文志總序『成帝時詔光祿大夫劉向校經傳諸子詩賦。』詩賦略『凡歌詩二十八家，三百一十四篇。』
36 	１９紀評曰『觀此則以蘇李為偽，不始於東坡矣。』案顏延年庭誥云『逮李陵眾作，總雜不類，元是假託，非盡陵制。至其善寫，有足悲者。』此東坡說所出。師友詩傳錄郎廷槐問，王士禎等答。張蕭亭曰『十九首或謂楚騷同時，或謂枚乘等作，想考無確據，故不書作者姓名。觀青青陵上柏一章內，兩宮遙相望，雙闕百餘尺，兩宮南宮北宮也。蔡質漢官典職曰，南宮北宮，相去七里。又明月皎夜光一章內，玉衡指孟冬，促織鳴東壁，白露沾野草，秋蟬鳴樹間，玄鳥逝安適等語，所序皆秋事，乃漢令也。漢書曰，高祖十月至霸上，故以十月為歲首。漢之孟冬，今之七月也，似為漢人之作無疑。至於蘇李河梁詩，可與十九首相頡頏。東坡先生謂為偽作，亦必有見，然氣味高古，縱不出蘇李，定漢之高手所擬，江文通善於擬古者，似不能及也。』
37 	黃先生詩品講疏曰：文心雕龍明詩篇曰『又古詩佳麗，或稱枚叔，徐陵玉臺新詠有枚乘詩八首，青青河畔草一，西北有高樓二，涉江採芙蓉三，庭中有奇樹四，迢迢牽牛星五，東城高且長六，明月何皎皎七，行行重行行八，此皆在十九首中。玉臺又有蘭若生春陽一首。亦云枚叔作。其孤竹一篇則傅毅之辭。傅毅字武仲，當明章時。孤竹謂十九首中之冉冉孤生竹一篇也。比採而推，兩漢之作乎？』以枚叔為西漢人，傅毅為東漢人故。文選李善注云『古詩蓋不知作者，或云枚乘，疑不能明也。詩云「驅車上東門。」阮嗣宗詠懷詩注引河南郡圖經曰：東有三門，最北頭有上東門，案此東都城門名也，故疑為東漢人之辭。又云「游戲宛與洛。」古詩注曰『漢書南陽郡有宛縣，洛，東都也。』案張平子南都賦注引摯虞曰『南陽郡治宛，在京之南，故曰南都。』南都賦曰『夫南陽者真所謂漢之舊都者也。』詩以宛洛互言，明在東漢之世。此則辭兼東都，非盡是乘明矣。』尋李注所言，是古有以十九首皆枚乘所作者，故云『非盡是乘。』孝穆撰詩但以十九首有乘所作，亦因其餘句多與時序不合爾。案明月皎夜光一詩，稱節序皆是太初未改歷以前之，言詩云『玉衡指孟冬』而上云『促織鳴東壁，』下云『秋蟬鳴樹間，玄鳥逝安適？』是此孟冬，正夏正之孟秋，若在改歷以還，稱節序者，不應如此。然則此詩乃漢初之作矣。又凜凜歲雲暮一詩言『涼風率已厲。』涼風之至，候在孟秋，月令『孟秋之月涼風至。』而此云歲暮，是亦太初以前之詞也。推而論之，五言之作，在西漢則歌謠樂府為多，而辭人文士猶未肯相率模效。李都尉從戎之士，班婕妤宮闈之流，當其感物興歌，初不殊於謠諺。然風人之旨，感慨之言，竟能擅美當時，垂範來世，推其原始，故亦閭里之聲也。按漢書藝文志云『自孝武立樂府，而採歌謠，於是有代趙之謳，秦楚之風，皆感於哀樂，緣事而發，亦可以觀風俗，知薄厚云。』歌詩二十八家中，除諸不系於地者，有吳楚汝南歌詩，燕代謳，雁門雲中隴西歌詩，邯鄲河間歌詩，齊鄭歌詩。淮南歌詩，左馮翊秦歌詩，京兆尹秦歌詩，河東蒲反歌詩，雒陽歌詩，河南周歌詩，河南周歌聲曲折周謠歌詩，周謠歌詩聲曲折周歌詩，南郡歌詩都凡十餘家。此與陳詩觀風，初無二致。然則漢世歌謠之有十餘家，無殊於詩三百篇之有十五國風也。
38 	講疏又曰『摯虞文章流別論藝文類聚五十六曰，古詩有三言四言五言六言七言九言，大率以四言為體，而時有一句二句雜在四言之間，後世演之，遂以為篇。古詩之三言者，「振振鷺，鷺于飛」之屬是也。漢郊廟歌多用之。唐山夫人安世房中歌詩，安其所，豐草葽，雷震震諸篇皆三言，郊祀歌練時日，太乙況，天馬徠諸篇，皆三言。五言者「誰謂雀無角，何以穿我屋」之屬是也。於俳諧倡樂多用之。凡非大禮所用者，皆俳諧倡樂，此中兼有樂府所載歌謠。六言者「我姑酌彼金罍」之屬是也。樂府亦用之。如悲歌『悲歌可以當泣，遠望可以當歸』二句，猛虎行『饑不從猛虎食，暮不從野雀棲』二句，又上留田行前四句，皆六言成句者也。七言者「交交黃鳥止於桑」之屬是也。案從鳥字斷句亦可，宜舉『昔也日闢國百里』二句。於俳諧倡樂多用之。樂府中多以七字為句，如鼓吹鐃歌中『千秋萬歲樂無極，江有香草目以蘭』此外不能悉舉。古詩之九言者，「泂酌彼行潦挹彼注茲」之屬是也。案此仍從潦字斷句，詩三百篇實無九言者，當舉九辯之『吾固知其鋤鋙而難入。』不入歌謠之章。按烏生篇『唶我秦氏家有游蕩子，』及『白鹿乃在上林西苑中』等句，皆九言，所謂不入歌謠之章者，蓋因其希見爾
39 	以摯氏之言推之，則五言固徘諧倡樂所多有。藝文志所列諸方歌謠宜在俳諧倡樂之內，而文心雕龍明詩篇猥云「成帝品錄，三百餘篇，（即藝文志詩賦略所載凡歌詩二十八家三百一十四篇。朝章國採，亦云周備，而辭人遺翰，莫見五言，」此以當世文士，不為五言，並疑樂府歌謠亦無五言也。文瀾謹案，彥和之意，似謂三百餘篇中不見著名文士作五言詩，非謂三百餘篇無一五言詩也。採自民間之歌謠，非辭人所作，而盡多五言，彥和殆未嘗疑之也。
40 	今考西漢之世，為五言有主名者：李都尉班婕妤而外，有虞美人答項王歌，見楚漢春秋。卓文君白頭吟，李延年歌，前四語。蘇武詩四首。其無主名者，樂府有上陵，前數句。有所思，篇中多五言。雞鳴陌上桑，長歌行，豫章行，相逢行，長安有狹斜行，隴西行，步出夏門行，艷歌何嘗行，艷歌行，怨歌行，上留田，里中有啼兒一首。古八變歌，艷歌，古咄唶歌。此中容有東漢所造，然武帝樂府所錄，宜多存者。歌謠有紫宮諺，漢書曰：李延年善歌，能為新聲，與女弟俱幸，時人為之語曰『一雌復一雄，雙飛入紫宮。』長安為尹賞作歌，成帝時歌，見前。無名人詩八首，上山採蘼蕪一，四坐且莫喧二，悲與親友別三，穆穆清風至四，橘柚垂華實五，十五從軍征六，新樹蘭蕙花七，步出城東門八，以上諸詩或見樂府詩集，或見詩紀。古詩八首。五言四句，如採葵莫傷根之類。大抵淳厚清婉，其辭近於國風，不雜以賦頌，此乃五言之正軌矣。蓋秦漢歌謠，多作五言，飾以雅詞，傅之六義，斯其風流日盛，疆畫愈遠。自建安以來，文人競作五言，篇章日富，然閭里歌謠，則猶遠同漢風。試觀樂府所載清商曲辭，五言居其什九，託意造句，皆與漢世樂府共其波瀾。以此知五言之體肇於歌謠也。彥和云「不見五言，」斯乃千慮之一失，唯仲偉斷為炎漢之制，其鑒審矣。』
41 	漢四言詩浸益衰落，韋玄成之自劾詩戒子孫詩，此詩元帝時作。雖懿雅有餘，而欲使人味之亹亹不倦也難矣。武帝時，李都尉始著五言之目，今所傳蘇李詩，皆五言也。文心雕龍明詩篇頗致疑於李陵。鐘嶸詩品則列李陵為上品，而蘇武詩，劉鐘二家均未言及，誠為可疑。楊慎丹鉛總錄詩話類謂『摯虞文章流別志云，李陵眾作，總雜不類，殆是假托，非盡陵制，至其善篇，有足悲者，以此考之，其來古矣。即使假託，亦是東漢及魏人張衡曹植之流，始能之耳。』丁福保全漢詩緒言曰『古文苑有李陵錄別詩八首，又有蘇武答李陵詩別李陵詩別李陵詩各一首，皆標明蘇李所作。宋章樵注古文苑，因大蘇疑文選中蘇李贈答五言為偽作，遂並以此十首為非真。明人選刻古詩，竟列此於無名氏之中，改其題為擬蘇李詩十首。故有清一代之各選本，無不削蘇李之名，而以為後人所擬。然蘇章二氏之所疑者，皆憑空臆度之辭，非有真實確據也。且此等詩在趙宋以前，亦無有疑其偽託者。試觀藝文類聚之所載，皆確定為蘇李。況「二鳧俱北飛，」初學記亦指為蘇武別李陵詩。杜子美云「李陵蘇武是吾師，」子美豈無見哉。東坡晚年跋黃子思詩云「蘇李之天成，」尊之亦至矣，其曰「六朝擬作」者，一時鄙薄蕭統之偏辭耳，蓋東坡亦自悔其失言也。』案蘇李真偽，實難碻斷，惟存而不議，庶寡尤悔耳。茲全錄所謂蘇李詩如下：
42 	蘇武詩四首自此至下附錄馮默庵雲云，皆從丁福保全漢詩移錄。
43 	骨肉緣枝葉，結交亦相因；四海皆兄弟，誰為行路人。況我連枝樹，與子同一身；昔為鴛與鴦，今為參與辰。昔者常相近，邈若胡與秦；惟念當乖離，恩情日以新。鹿鳴思野草，可以喻嘉賓。我有一尊酒，欲以贈遠人；願子留斟酌，敘此平生親。
44 	結發為夫妻，恩愛兩不疑；歡娛在今夕，燕婉及良時。征夫懷往路，起視夜何其；參辰皆已沒，去去從此辭。行役在戰場，相見未有期；握手一長嘆，淚為生別滋。努力愛春華，莫忘歡樂時；生當復來歸，死當長相思。
45 	黃鵠一遠別，千里顧徘徊；胡馬失其群，思心常依依。何況雙飛龍，羽翼臨當乖；幸有弦歌曲，可以喻中懷。請為游子吟，泠泠一何悲；絲竹厲清聲，慷慨有餘哀。長歌正激烈，中心愴以摧；欲展清商曲，念子不能歸。俛仰內傷心，淚下不可揮；願為雙黃鵠，送子俱遠飛，
46 	燭燭晨明月，馥馥我補注曰，當作秋。蘭芳；芬馨良一作長。夜發，隨風聞我堂；征夫懷遠路，游子戀故鄉，寒冬十二月，晨起踐嚴霜；俯觀江漢流，仰視浮雲翔。良友遠別離，各在天一方；山海隔中州，相去悠且長。嘉會難再文選作兩遇，歡樂殊未央；願君一作言。崇令德，隨時愛景光。
47 	答李陵詩見古文苑及藝文類聚。
48 	童童孤生柳，寄根河水泥；連翩游客子，於冬服涼衣；去家千里餘，一身常渴饑。寒夜立清庭，仰瞻天漢湄；寒風吹我骨，嚴霜切我肌；憂心常慘戚，晨風為我悲。瑤光游何速，行願支荷一作去何。遲；仰視雲間星，忽若割長帷。低頭還自憐，盛年行已衰。依依戀明世，愴愴難久懷。
49 	別李陵見初學記卷十八，明人以為後人擬蘇李詩。
50 	二古文苑作雙。鳧俱北飛，一鳧獨南翔；子當留斯館，我當歸故鄉。一別如秦胡，會見何詎央，愴恨切中懷，不覺淚沾裳。願子長努力，言笑莫相忘。
51 	李陵與蘇武詩三首良時不再至，離別在須臾；屏營衢路側，執手野踟躕。仰視浮雲馳，奄忽互相逾；風波一失所，各在天一隅。長當從此別，且復立斯須；欲因晨風發，送子以賤軀。
52 	攜手上河梁，游子暮何之，徘徊蹊路側，悢悢一作恨恨不能辭；行人難久留，各言長相思。安知非日月，弦望自有時；努力崇明德，皓首以為期。
53 	嘉會難再遇，三載為千秋；臨河濯長纓，念子一作別悵悠悠。遠望悲風至，對酒不能酬。行人懷往路，何以慰我愁；獨有盈觴酒，與子結綢繆。
54 	錄別詩八首見古文苑及藝文類聚。
55 	有鳥西南飛，熠熠似蒼鷹；朝發天北隅，暮聞日南陵，欲寄一言去，一作辭。託之箋彩繪；因風附輕翼，以遺心蘊蒸。鳥辭路悠長，羽翼不能勝；意欲從鳥逝，駑馬不可乘。
56 	爍爍三星列，拳拳月初生；寒涼應節至，蟋蟀夜悲鳴。晨風動喬木，枝葉日夜零；游子暮思歸，塞耳不能聽。遠望正蕭條，百里無人聲；豺狼鳴後園，虎豹步前庭；遠處天一隅，苦困獨零丁。親人隨風散，歷歷如流星；三萍離不結，思心獨屏營；願得萱草枝，以解饑渴情。
57 	寂寂君子坐，奕奕合眾芳；溫聲何穆穆，因風動馨香。清言振東序，良時著西庠；乃命絲竹音，列席無高唱。悲意何慷慨，清歌正激揚；長哀發華屋，四坐莫不傷。
58 	晨風鳴北林，熠燿一作熠熠。東南飛；願言所相思，日暮不垂帷。明月照高樓，想見餘光輝；玄鳥夜過庭，髣佛能復飛；褰裳路踟躕，仿徨不能歸。浮雲日千里，安知我心悲；思得瓊樹枝，以解長渴饑。
59 	陟彼南山隅，送子淇水陽；爾行西南游，我獨東北翔。猿馬顧悲鳴，五步一徬徨；雙鳧相背飛，相遠日已長。遠望雲中路，相見來圭璋，萬里遙相思，何益心獨傷。隨時愛景曜，願言莫相忘。
60 	鐘子歌南音，仲尼嘆歸與；戎馬悲邊鳴，游子戀故廬。陽鳥歸飛雲，蛟龍樂潛居；人生一世間，貴與願同俱。身無四兇罪，何為天一隅！與其苦筋力，必欲榮薄軀；不如及清時，策名於天衢。
61 	鳳凰鳴高岡有，翼不好飛安；知鳳凰德貴，其來見稀。闕
62 	紅塵蔽天地，白日何冥冥！闕
63 	附　錄紅塵蔽天地，白日何冥冥；微陰盛殺氣，淒風從此興。招搖西北指，天漢東南傾，嗟爾穹廬子，獨行如履冰。短褐中無緒，帶斷續以繩。瀉水置瓶中，焉辨淄與澠。巢父不洗耳，後世有何稱。升庵詩話云，見修文殿御覽。
64 	馮默庵曰『古文苑止載二句，下闕。文選李善本西都賦注亦載二句。蔽字作塞。已下十二句，升庵詩話云「出修文殿御覽，」此書亡失已久，所不敢信。然以文義考之，首云白日何冥冥，何得遽接云：「招搖西北指，天漢東南傾」耶！「短褐中無緒，帶斷續以繩，」二句，別見御覽。緒作絮。又小謝詩曰「瀉酒置井中，誰能辨鬥升；合如杯中水，誰能辨淄澠。」今直合作二句，無論惠連必無剿襲之病，可得謂之文理通備否？』
65 	班婕妤怨詩文選作怨歌行並序。玉臺新詠卷一。
66 	昔漢成帝班婕妤失寵，供養於長信宮，乃作賦自傷，並為怨詩一首。
67 	新裂齊紈素，鮮潔文選作皎潔，李善注謝朓江淹詩並引為鮮潔。如霜雪，裁為合歡扇，團團似明月。出入君懷袖，動搖微風發；常恐秋節至，涼風一作飆奪炎熱；棄捐篋笥中，恩情中道絕。
68 	２０詩召南行露篇雖速我獄，雖速我訟四句皆四言，故曰半章。
69 	誰謂雀無角，何以穿我屋？誰謂女無家，何以速我獄？雖速我獄，室家不足。誰謂鼠無牙，何以穿我墉？誰謂女無家，何以速我訟？雖速我訟，亦不女從。
70 	孟子離婁篇有孺子歌曰：
71 	滄浪之水清兮，可以濯我纓。滄浪之水濁兮，可以濯我足。楚辭漁父，亦載此歌。
72 	２１國語晉語二，優施飲里克酒，中飲，優施起舞曰：
73 	暇豫之吾吾，不如鳥烏；人皆集於菀，己獨集於枯。韋昭注曰『吾吾，不敢自親之貌也。言里克欲為閑樂事君之道，反不敢自親吾吾然，其智曾不若鳥烏也。』
74 	漢書五行志成帝時歌謠曰：
75 	邪徑敗良田，讒口亂善人；桂樹華不實，黃爵巢其顛；故為人所羨，今為人所憐。
76 	２２趙君萬里曰『兩上有故字，乎作也。案御覽五八六引兩上有固字，固故音近而訛。疑此文當作固，兩漢之作也。』案趙說是也。
77 	枚乘雜詩九首丁福保全漢詩云，九首次第依宋本玉臺新詠。
78 	西北有高樓，上與浮雲齊；交疏結綺窗，阿閣三重階。上有弦歌聲，音響一何悲；誰能為此曲，無乃□梁妻。清商隨風發，中曲正徘徊；一彈再三嘆，慷慨有餘哀。不惜歌者苦，但傷知音稀；願為雙鴻鵠，奮翅起高飛。
79 	東城高且長，逶迤自相屬；回風動地起，秋草萋已綠。四時更變化，歲暮一何速；晨風懷苦心；蟋蟀傷局促；蕩滌放情志，何為自結束。燕趙多佳人，美者顏如玉；被服羅裳衣，當戶理清曲；音響一何悲，弦急知柱促。馳情整中帶，沈吟聊躑躅；思為雙飛燕，銜泥巢君屋。
80 	行行重行行，與君生別離；相去萬餘里，各在天一涯；道路阻且長，會面安可知。胡馬依北風，越鳥巢南枝；相去日已遠，衣帶日已緩。浮雲蔽白日，游子不顧返；思君令人老，歲月忽已晚；棄捐勿復道，努力加餐飯。
81 	涉江採芙蓉，蘭澤多芳草，採之欲遺誰，所思在遠道。還顧望舊鄉，長路漫浩浩，同心而離居，憂傷以終老。
82 	青青河畔草，鬱鬱園中柳；盈盈樓上女，皎皎當窗牖；娥娥紅粉妝，纖纖出素手。昔為娼家女，今為蕩子婦；蕩子行不歸，空床難獨守。
83 	蘭若生春陽，涉冬猶盛滋；願言追昔愛，情款感四時。美人在雲端，天路隔無期；夜光照玄陰，長嘆戀所思；誰謂我無憂，積念發狂癡。
84 	庭中有奇樹，綠葉發華滋；攀條折其榮，將以遺所思。馨香盈懷袖，路遠莫致之；此物何足貴，貴李善文選注本作貢，注貢，□也。但感別經時。
85 	迢迢牽牛星，皎皎河漢女；纖纖擢素手，札札弄機杼；終日不成章，泣涕零如雨。河漢清且淺，相去復幾許；盈盈一水間，脈脈不得語。
86 	明月何皎皎，照我羅床幃；憂愁不能寐，攬衣起徘徊；客行雖云樂，不如早旋歸。出戶獨徬徨，愁思當告誰。引領還入房，淚下沾裳衣。
87 	古詩十一首青青陵上柏，磊磊澗中石；人生天地間，忽如遠行客。鬥酒相娛樂，聊厚不為薄；驅車策駑馬，游戲宛與洛。洛中何鬱鬱，冠帶自相索；長衢羅夾巷，王侯多第宅，兩宮遙相望，雙闕百餘尺；極宴娛心意，戚戚何所迫。
88 	今日良宴會，歡樂難具陳；彈箏奮逸響，新聲妙入神；令德唱高言，識曲聽其真；齊心同所願，含意俱未申。人生寄一世，奄忽若飆塵；何不策高足，先據要路津；無為守窮賤，轗軻長苦辛。
89 	明月皎夜光，促織鳴東壁；玉衡指孟冬，劉履文選詩補注云，冬當作秋。眾星何歷歷。白露沾野草，時節忽復易；秋蟬嗚樹間，玄鳥逝安適。昔我同門友，高舉振六翮；不念攜手好，棄我如遺跡。南箕北有斗，牽牛不負軛；良無盤石固，虛名復何益。案太初以前，雖以十月為歲首，而四季之名實未嘗改，王引之考之詳矣。此詩孟冬當是孟秋之誤，下雲秋蟬是其證。
90 	冉冉孤生竹，結根泰山阿；與君為新婚，兔絲附女蘿。兔絲生有時，夫婦會有宜；千里遠結婚，悠悠隔山陂；思君令人老，軒車來何遲。傷彼蕙蘭花，含英揚光輝；過時而不採，將隨秋草萎；君亮執高節，賤妾亦何為。
91 	此篇彥和以為傅毅所作，揆以辭人遺翰，莫見五言之說，則民間歌謠之五言詩體，至東京始為士大夫所採用耳。
92 	回車駕言邁，悠悠涉長道；四顧何茫茫，東風搖百草；所遇無故物，焉得不速老。盛衰各有時，立身苦不早；人生非金石，豈能長壽考；奄忽隨物化，榮名以為寶。
93 	驅車上東門，遙望郭北墓；白楊何蕭蕭，松柏夾廣路。下有陳死人，杳杳即長暮；潛寐黃泉下，千載永不寤。浩浩陰陽移，年命如朝露；人生忽如寄，壽無金石固；萬歲更相送，賢聖莫能度。服食求神仙．多為藥誤；不如飲美酒，被服紈與素。
94 	去者日以疏，生者日以親；出郭門直視，但見邱與墳。古墓犁為田，松柏摧為薪；白楊多悲風，蕭蕭愁殺人；思還故里閭，欲歸道無因。
95 	生年不滿百，常懷千歲憂；晝短苦夜長，何不秉燭游。為樂當及時，何能待來茲；愚者愛惜費，但為後世嗤；仙人王子喬，難可與等期。
96 	凜凜歲雲暮，螻蛄夕鳴悲；涼風率已厲，游子寒無衣。錦衾遺洛浦，同袍與我違；獨宿累長夜，夢想見容輝。良人惟古歡，枉駕惠前綏；願得常巧笑，攜手同車歸。既來不須臾，又不處重闈；亮無晨風翼，焉能凌風飛。眄睞以適意，引領遙相睎；徙倚懷感傷，垂涕沾雙扉。此篇確系太初改歷以前之詩。
97 	孟冬寒氣至，北風何慘慄；愁多知夜長，仰觀眾星列；三五明月滿，四五蟾兔缺。客從遠方來，遺我一書札；上言長相思，下言久離別。置書懷袖中，三歲字不滅；一心抱區區，懼君不識察！
98 	客從遠方來，遺我一端綺；相去萬餘里，故人心尚爾。文彩雙鴛鴦，裁為合歡被；著以長相思，緣以結不解；以膠投漆中，誰能別離此。
99 	朱彞尊曰曝書亭集書玉臺新詠後『古詩十九首，以徐陵玉臺新詠勘之，枚乘詩居其八。至驅車上東門行載樂府雜曲歌詞。其餘六首，玉臺不錄。就文選本第十五首而論，「生年不滿百，常懷千歲憂，晝短苦夜長，何不秉燭游，」則西門行古辭也。古辭「夫為樂，為樂當及時，何能坐愁怫鬱，當復待來茲，」而文選更之曰「為樂當及時，何能待來茲。」古辭「貪財愛惜費，但為後世嗤，」而文選更之曰「愚者愛惜費，但為後世嗤。」古辭「自非仙人王子喬，計會壽命難與期，」而文選更之曰「仙人王子喬，難可與等期。」裁剪長短句作五言，移易其前後，雜糅置十九首中，沒枚乘等姓名，概題曰古詩。要之皆出文選樓中諸學士之手也。徐陵少仕於梁，為昭明諸臣後進，不敢明言其非。乃別著一書，列枚乘姓名，還之作者，殆有微意焉。』案漢志歌詩類二十八家，三百一十四篇，彥和謂辭人遺翰，莫見五言，是士大夫所作，或三言，或四言，或雜言，惟採自民間之歌辭為五言耳。朱氏疑昭明輩裁剪長短句作五言，沒枚乘等姓名，恐未必然。鐘嶸詩品，專評五言詩，若本是長短句，不得列入古詩十九首之中，乘等姓名，更無湮沒之理。古詩總雜，昭明止取十九首入選，謂其美篇不無遺佚則可，謂其剪裁失真則不可。至於樂府本宜增損辭句以協音律，似不必疑昭明削古辭為五言也。
100 	２３散文猶言敷文。紀評曰『直而不野，括盡漢人佳處。』
101 	２４『典』一作『曲，』紀云『典字是。曲字作婉字解。』李詳黃注補正云『梅慶生凌雲本並作清曲。御覽八百八十三引衡怨詩曰「秋蘭，嘉美人也。嘉而不獲用，故作是詩也，」其辭曰「猗猗秋蘭，植彼中阿；有馥其芳，有黃其葩；雖曰幽深，厥美彌嘉；之子雲遙，我勞如何。」「仙詩緩歌」今已無考，黃注引同聲歌當之，紀氏譏之是也。』樂府古辭有前緩聲歌。案作典字是。怨詩四言，義極典雅。
102 	２５鐘嶸詩品魏文帝列中品，陳思王植列上品。其評曰『魏陳思王植詩，其原出於國風。骨氣奇高，詞採華茂，情兼雅怨，體被文質，粲溢今古，卓爾不群。嗟乎！陳思之於文章也，譬人倫之有周孔，鱗羽之有龍鳳，音樂之有琴笙，女工之有黼黻。俾爾懷鉛吮墨者，抱篇章而景慕，映餘暉以自燭。故孔氏之門如用詩，則公乾升堂，思王入室，景陽潘陸，自可坐於廊廡之間矣。』又曰：『魏文帝詩，其源出於李陵，頗有仲宣之體則。新奇奇疑作制百許篇，率皆鄙質如偶語，惟西北有浮雲十餘首，殊美贍可玩，始見其工矣。不然，何以銓衡群彥，對揚厥弟者耶。』
103 	２６魏志王粲傳『王粲字仲宣，著詩賦論議垂六十篇。徐幹字偉長，應瑒字德璉，劉楨字公幹，咸著文賦數十篇。』魏文帝典論論文云『斯七子者，於學無所遺，於辭無所假，咸自以騁騏驥於千里，仰齊足而並馳。』彥和望路而爭驅語本此。
104 	２７如文選所載公宴詩游覽詩贈答詩是。詩品講疏曰『詳建安五言，毗於樂府，魏武諸作，慷慨蒼涼，所以收束漢音，振發魏響。文帝兄弟所撰樂府最多，雖體有所因，而詞貴獨創，聲不變古，而採自己舒。其餘雜詩，皆崇藻麗，故沈休文曰：「至於建安，曹氏基命，三祖陳王，咸蓄盛藻，甫乃以情緯文，以文被質。」宋書謝靈運傳論言自此已上，質盛於文也。若其述歡宴，愍亂離，敦友朋，篤匹偶，雖篇題雜沓，而同以蘇李古詩為原，文採繽紛，而不能離閭里歌謠之質。故其稱物則不尚雕鏤，敘胸情則唯求誠懇，而又緣以雅詞，振其美響。斯所以兼籠前美，作範後來者也。自魏文已往，罕以五言見諸品藻。至文帝與吳質書，始稱「公幹五言詩之善者，妙絕時人。」蓋五言始興，惟樂府為眾，辭人競效其風，降自建安，既作者滋多，故工拙之數，可得而論矣。』
105 	２８正始，魏廢帝年號，其時玄風漸興，學者惟老莊是宗，故云「詩雜仙心。」何晏詩多不傳，詩紀載其二首，茲錄以備考。
106 	擬古名士傳曰，是時曹爽輔政，識者慮有危機，晏有重名，與魏姻戚，內雖懷憂，而無復退也，著五言詩以見志。
107 	雙鶴比翼游，群飛戲太清；常恐失網羅，憂禍一旦並。豈若集五湖，順流唼浮萍，逍遙放志意，何為怵惕驚。
108 	失題轉蓬去其根，流飄從風移；芒芒四海塗，悠悠焉可彌。願為浮萍草，託身寄清池；且以樂今日，其後非所知。
109 	２９詩品上云『晉步兵阮籍，其原出於小雅，無雕蟲之巧。而詠懷之作，可以陶性靈，發幽思，言在耳目之內，情寄八荒之表，洋洋乎會於風雅，使人忘其鄙近，自致遠大。頗多感慨之詞，厥旨淵放，歸趣難求。顏延之注，怯言其志。』丁福保全三國詩卷五曰『案讀書敏求記謂阮嗣宗詠懷詩行世本惟五言詩八十首，朱子儋取家藏舊本刊於存余堂，多四言詠懷十三首云云。餘歷訪海上藏書家都無朱子儋本。今所存四言詩，僅三首耳。』沈德潛說詩晬語云『阮公詠懷，反覆零亂，興寄無端，和愉哀怨，俶詭不羈，令讀者莫求歸趣。遭阮公之時，自應有阮公之詩也。』詩品中云：『晉中散嵇康詩，頗似魏文，過為峻切，訐直露才，傷淵雅之致。然託諭清遠，良有鑒裁，亦未失高流矣。』沈德潛古詩源注云『稽叔夜四言詩，時多俊語，不摹仿三百篇，允為晉人先聲。』茲錄其幽憤詩一首：
110 	幽憤詩嗟餘薄祜，少遭不造，哀煢靡識，越在襁褓。母兄鞠育，有慈無威；恃愛肆姐，不訓不師。爰及冠帶，憑寵自放；抗心希古，任其所尚。託好老莊，賤物貴身；志在守樸，養素全真，曰餘不敏，好善闇人；子玉之敗，屢增維塵。大人含弘，藏垢懷恥；民之多僻，政不由己。惟此褊心，顯明臧否，感悟思愆，怛若創痏。欲寡其過，謗議沸騰；性不傷物，頻致怨憎。昔慚柳惠，今媿孫登，內負宿心，外恧良朋。仰慕嚴鄭，樂道閑居；與世無營，神氣晏如。咨予不淑，嬰累多虞；匪降自天，蹇由頑疏。理弊患結，卒致囹圄；對答鄙訊，縶此幽阻。實恥頌免，時不我與；雖曰義直，神辱志沮；澡身滄浪，豈曰能補。嗈嗈鳴雁，奮翼北游；順時而動，得意忘憂。嗟我憤嘆，曾莫能儔；事與願違，遘茲淹留；窮達有命，亦又何求。古人有言，善莫近名；奉時恭默，咎悔不生。萬石周慎，安親保榮；世務紛紜，祇攪予情；安樂必誡，乃終利貞。煌煌靈芝，一年三秀；予獨何為，有志不就；懲難思復，心焉內疚；庶勛將來，無馨無臭。採薇山阿，散發巖岫；永嘯長吟，頤性養壽。
111 	３０魏志王粲傳裴注引文章敘錄曰『應璩字休璉，博學好屬文。齊王即位，曹爽秉政，多違法度，璩為詩以諷焉。其言雖頗諧合，多切時要，世共傳之。』詩品中云『魏侍中應璩詩，祖襲魏文，善為古語，指事殷勤，雅意深篤，得詩人激刺之旨。』隋志總集類有應璩百一詩八卷。魏書李壽傳『龔壯作詩七首，託言應璩以諷壽。』是百一詩有後人依託，故多至八卷。陶隱居集肘後百一方序『昔應璩為百一詩。以箴規心行，今予撰此，蓋欲衛輔我躬。』據陶說則百一謂一百又一首也。文選僅載一首，李善注『張方賢楚國先賢傳曰「汝南應休璉作百一篇詩，譏切時事，遍以示在事者，咸皆怪愕，或以為應焚棄之，何晏獨無怪也。」然方賢之意，以有百一篇，故曰百一。李充翰林論曰「應休璉五言詩百數十篇，以風規治道，蓋有詩人之旨焉。」又孫盛晉陽秋曰「應璩作五言詩百三十篇，言時事頗有補益，世多傳之。」據此二文，不得以一百一篇而稱百一也。今書七志曰「應璩集謂之新詩，以百言為一篇，或謂之百一詩。」然以字名詩，義無所取。據百一詩序云：「時謂曹爽曰，公今聞周公巍巍之稱，安知百慮有一失乎？」百一之名，蓋興於此也。』茲錄其詩如左：漢魏百三名家集有應璩百一詩八首。
112 	下流不可處，君子慎厥初；名高不宿著，易用受侵誣。前者隳官去，有人適我閭；田家無所有，酌醴焚枯魚。問我何功德，三入承明廬；所占於此土，是謂仁智居。文章不經國，筐篋無尺書；用等稱才學，往往見嘆譽。避席跪自陳，賤子實空虛；宋人遇周客，慚愧靡所如。
113 	３１黃注『詩品序「晉太康中，三張二陸，兩潘一左，勃爾復興，踵武前王，風流未沫，亦文章之中興也。」按三張：載字孟陽，協字景陽，亢字季陽。王注引張華誤。二陸：機字士衡，雲字士龍。兩潘：嶽字安仁，尼字正叔，一左，思字太沖。』案黃注是也。晉書五十五張亢傳『亢字季陽，才藻不遠二昆。時人謂載協亢陸機雲曰二陸三張。』
114 	３２□文，唐寫本作析文，按析文是。張遷孔耽二碑析變作□。麗辭篇『至魏晉群才，析句彌密，聯字合趣，剖毫析厘。』
115 	３３詩品講疏云『謝靈運傳論曰「有晉中興，玄風獨盛，為學窮於柱下，博物止乎七篇。馳騁文辭，義殫乎此。自建武元帝年號。暨於義熙，安帝年號。歷載將百，雖綴響聯辭，波屬雲委，莫不寄言上德，老子曰『上德不德，是以有德，』託意玄珠莊子曰『黃帝將游乎赤水之北，登昆侖之丘而南歸，遺其玄珠。』郭象注曰『此明得真之所由。』遒麗之辭，無聞焉爾。」續晉陽秋宋永嘉太守檀道鸞撰，書已佚，此見困學紀聞及文選注引。曰「自司馬相如王褒揚雄諸賢，世尚賦頌，皆體則詩騷，傍綜百家之言。及至建安，而詩章大盛。逮乎西朝之末，潘陸之徒，雖時有質文，而宗歸不異也。正始中，王弼何晏好莊老玄勝之談，而俗遂貴焉。至過江，佛理尤盛，故郭璞五言，始會合道家之言而韻之。詢及太原孫綽轉相祖尚，又加以三世之辭，釋氏說過去見在未來為三世。而詩騷之體盡矣。詢綽並為一時文宗，自此學者悉體之。」據檀道鸞之說，是東晉玄言之詩，景純實為之前導，特其才氣奇肆，遭逢險艱，故能假玄語以寫中情，非夫鈔錄文句者所可擬況。
116 	若孫許之詩，但陳要妙，情既離乎比興，體有近於偈話，徒以風會所趨，仿效日眾。覽蘭亭集詩諸篇共恉，所謂琴瑟專一，誰能聽之，達志抒情，復將焉賴。謂之風騷道盡，誠不誣也。文心雕龍時序篇曰「自中朝貴玄，江左稱盛，因談餘氣，流成文體。是以世極迍邅，而辭意夷泰，詩必柱下之旨歸，賦乃漆園之義疏。如孫興公游天臺山賦，即多用玄言。故知文變染乎世情，興廢系乎時序，原始以要終，雖百世可知也。」此乃推明崇尚玄靈之習，成於世道之艱危，蓋恬澹之言，謬悠之理，所以排除憂患，消遺年涯，智士以之娛生，文人於焉託好，雖曰無用之用，亦時運為之矣。』
117 	袁孫諸詩，傳者甚罕。文選載有江文通擬孫廷尉詩，可以知其大概。茲錄袁宏詠史詩二首，孫綽秋日詩一首以備考：袁宏詠史詩袁宏字彥伯。詩品中云『彥伯詠史，雖文體未遒。而鮮明緊健去凡俗遠矣。』
118 	周昌梗概臣。辭達不為訥；汲黯社稷器。棟梁天表骨。陸賈厭解紛，時與酒檮杌；婉轉將相門，一言和平勃。趨舍各有之，俱令道不沒。
119 	無名困螻螘，有名世所疑；中庸難為體，狂狷不及時。楊惲非忌貴，知及有餘辭；躬耕南山下，蕪穢不遑治；趙瑟奏哀音，秦聲歌新詩；吐音非凡唱，負此欲何之。
120 	孫綽秋日孫綽字興公。詩品下云『永嘉以來，清虛在俗。王武子（王濟輩，詩貴道家之言。爰洎江表，玄風尚備……世稱孫許，許詢。彌善恬淡之詞。』）
121 	蕭瑟仲秋日，飆唳風雲高；山居感時變，遠客興長謠。疏林積涼風，虛岫結凝霄；湛露灑庭林，密葉辭榮條。撫菌悲先落，攀松羨後凋；垂綸在林野，交情遠市朝；澹然古懷心，濠上豈伊遙。
122 	郭璞字景純，著游仙詩十四篇。詩品中云『晉宏農太守郭璞詩，憲章潘岳，文體相輝，彪炳可玩。始變永嘉平淡之體，故稱中興第一，翰林以為詩首。但游仙之作，辭多慷慨，乖遠玄宗，而云「奈何虎豹姿，」又云「戢翼棲榛梗，」乃是坎壈詠懷，非列仙之趣也。』
123 	３４詩品講疏云『宋書謝靈運傳曰「靈運博覽群書，文章之美，江左莫逮。」論曰「爰逮宋氏，顏謝騰聲。宋書顏延之傳曰『延之文章之美，冠絕當時，與謝靈運俱以詞採齊名，江左稱顏謝焉。』靈運之興會標舉，延年延之字之體裁明密，並方軌前秀，垂範後昆。」文心雕龍明詩篇曰「宋初文詠，體有因革。莊老告退，而山水方滋。瀾案，寫山水之詩起自東晉初庾闡諸人。儷採百字之偶，爭價一句之奇，情必極貌以寫物，辭必窮力而追新，此近世之所競也。」案孫許玄言，其勢易盡，故殷謝振以景物，淵明雜以風華。浸欲復規洛京，上繼鄴下。康樂以奇才博學，大變詩體，一篇既出，都邑競傳，所以弁冕當時，扢揚雅道。於時俊彥，尚有顏鮑二謝謝瞻謝惠連之倫，要皆取法中朝，辭禁輕淺。雖偶傷刻飾，亦矯枉之理也。夫極貌寫物，有賴於深思；窮力追新，亦質於博學。將欲排除膚語，洗蕩庸音，於此假塗，庶無迷路。世人好稱漢魏。而以顏謝為繁巧，不悟規摹古調，必須振以新詞；若虛響盈篇，徒生厭倦，其為蔽害，與剿襲玄語者政復不殊。以此知顏謝之術，乃五言之正軌矣。』
124 	南齊書文學傳論
125 	文章者，蓋情性之風標，神明之律呂也。蘊思含毫，游心內運；放言落紙，氣韻天成。莫不稟以生靈，遷乎愛嗜，機見殊門，賞悟紛雜。若子桓之品藻人才，仲治之區判文體，陸機辨於文賦，李充論於翰林，張視擿句褒貶，顏延圖寫情興，各任懷抱，共為權衡。
126 	屬文之道，事出神思，感召無象，變化不窮。俱五聲之音響，而出言異句；等萬物之情狀，而下筆殊形。吟詠規範，本之雅什，流分條散，各以言區。若陳思代馬群章，王粲飛鸞諸制，四言之美，前超後絕。少卿離辭，五言才骨，難與爭騖。桂林湘水，平子之華篇，飛館玉池，魏文之麗篆。七言之作，非此誰先？卿云巨麗，升堂冠冕，張左恢廓，登高不繼，賦貴披陳，未或加矣。顯宗之述傅毅，簡文之摛彥伯，分言制句，多得頌體。裴頠內侍，元規鳳池，子章子章疑當作孔璋。以來，章表之選。孫綽之碑，嗣伯喈之後；謝莊之誄，起安仁之塵；顏延楊瓚，自比馬督，以多稱貴，歸莊為允。王褒僮約，束皙發蒙，滑稽之流，亦可奇瑋。五言之制，獨秀眾品，習玩為理，事久則瀆，在乎文章，彌患凡舊，若無新變，不能代雄。建安一體，典論短長互出；潘陸齊名，機岳之文永異。
127 	江左風味，盛道家之言，郭璞舉其靈變，許詢極其名理，仲文玄氣，猶不盡除；謝混情新，得名未盛；顏謝並起，乃各擅奇；休鮑後出，咸亦標世；朱藍共妍，不相祖述。
128 	今之文章，作者雖眾，總而為論，略有三體：一則啟心閑繹，托辭華曠，雖存巧綺，終致迂回；宜登公宴，本非準的，而疏慢闡緩，膏肓之病，典正可採，酷不入情。此體之源，出靈運而成也。次則緝事比類，非對不發，博物可嘉，職成拘制，或全借古語，用申今情，崎嶇牽引，直為偶說，唯睹事例，頓失精採；此則傅咸五經，應璩指事，雖不全似，可以類從。次則發唱驚挺。操調險急，雕藻淫艷傾炫心魂，亦猶五色之有紅紫，八音之有鄭衛，斯鮑照之遺烈也。
129 	三體之外，請試妄談：若夫委自天機，參之史傳，應思悱來，勿先構聚，言尚易了，文憎過意。吐石含金，滋潤婉切，雜以風謠；輕唇利吻，不雅不俗，獨中胸懷；輪扁斫輪，言之未盡，文人談士，罕或兼工。非唯識有不周，道實相妨。談家所習，理勝其辭，就此求文，終然翳奪，故兼之者鮮矣。
130 	３５摯，虞文章流別論云『雅音之韻，四言為正，其餘雖備曲折之體，而非音韻之正也。』紀評云『此論卻局於六朝習徑，未得本源，夫雅潤清麗，豈詩之極則哉。』
131 	３６後漢書張衡傳『衡字平子，所著詩賦銘七言靈憲應間七辯巡誥懸圖章懷注衡集作玄圖，蓋玄與懸通。凡三十二篇。』張華字茂先。詩品中云『晉司空張華詩，其源出於王粲。其體華艷，興託不奇，巧用文字，務為妍冶。雖名高曩代，而疏亮之士，猶恨其兒女情多，風雲氣少。謝康樂云「張公雖復千篇，猶一體耳。」』詩品上云『張協詩其源出於王粲，文體華凈，少病累，又巧構形似之，言雄於潘岳，靡於太沖，風流調達，實曠代之高手。詞採葸蒨音韻鏗鏘，使人味之亹亹不倦。』又云『王粲詩其源出於李陵，發愀愴之詞，文秀而質羸，在曹劉間別構一體。方陳思不足，比魏文有餘。』又云『劉楨詩其源出於古詩。仗氣愛奇，動多振絕，真骨凌霜，高風跨俗，但氣過其文，雕潤恨少。然自陳思以下，楨稱獨步。』又云『左思詩其源出於公幹。文典以怨，頗為精切，得諷諭之致。雖野於陸機，而深於潘岳。謝康樂嘗言，左太沖詩，潘安仁詩古今難比。』
132 	３７黃先生曰『此數語雖似膚廓，實則為詩之道，已具於此。隨性適分四字，已將古今家數派別不同之故，包舉無遺矣。』國語晉語『文公謂郭偃曰，始也吾以治國為易，今也難。對曰，君以為易，其難也將至矣；君以為難，其易也將至矣。』彥和語本此。
133 	３８三言詩漢郊祀歌如練時日象載瑜天馬歌等。茲錄天馬歌一首。
134 	太一貺，天馬下；沾赤汗，沫流赭。志俶儻，精權奇；躡浮雲，晻上馳。體容與，厲萬里；今安匹，龍為友。六言詩古文苑有孔融六言詩三首。章樵注謂此詩稱美曹操。又率直略無含蓄，必非其真。本傳稱魏文帝深好融文，人有上融文章者，賞以金帛，豈好事者假此以說丕耶？案章說甚是。茲錄其詩如下：
135 	漢家中葉道微，董卓作亂乘衰，僭上虐下專威，萬官惶怖莫違，百姓慘慘心悲。
136 	郭李分爭為非，遷都長安思歸，瞻望關東可哀，夢想曹公歸來，從洛到許巍巍。
137 	曹公輔國無私，減去廚膳甘肥，群僚率從祈祈，雖得俸祿常饑，念我苦寒心悲。
138 	雜言詩如漢郊祀歌日出入，錄之於下：
139 	日出入安窮時世不與人同，故春非我春，夏非我夏，秋非我秋，冬非我冬，泊如四海之池，遍觀是耶謂何。吾知所樂，獨樂六龍。六龍之調，使我心若。訾黃其何不來下！
140 	３９明唐寫本作萌是。緯書多言卯金刀以射劉字，又當塗高射魏字，文選謝玄暉和伏武昌登孫權故城詩注引保乾圖。音之於射曹字。南齊書祥瑞志引尚書中候。黃注引圖讖玉函輯佚書孝經右契。『孔子作孝經及春秋河洛成，告備於天，有赤虹下化為黃玉長三尺。上刻文云「寶文出，劉季握。卯金刀，在軫北，字禾子，天下服。」合卯金刀為，劉禾子為季也。』任昉文章緣起『孔融作四言離合詩。』四庫提要曰『隋書經籍志載任昉文章始一卷，稱有錄無書，是其書在隋已亡。唐書藝文志載任昉文章始一卷，注曰張績補。今本殆即張績所補，後人誤以為昉本書歟！』
141 	孔融離合作郡姓名字詩古文苑
142 	漁父屈節，水潛匿方；離魚字。與□進止，出行施張。離日字。魚日合成魯。呂公磯釣，闔口渭旁；離口字九域有聖，無土不王。離或字。口或合成國。好是正直，女回於匡；離子字。海外有截，隼逝鷹揚。離乙字。子乙合成孔。說文乙或作鳦。六翮將奮，羽儀未彰；離鬲字。蛇龍之蟄，俾也可忘。離蟲字。二字合成融。玫璇隱耀，美玉韜光。去玉成文不須合。無名無譽，放言深藏；離與字按轡安行，誰謂路長。離手字。二字合成舉。
143 	４０李詳黃注補正云『困學紀聞十八評詩云「詩苑類格謂回文出於竇滔妻所作晉書列女傳竇滔妻蘇氏名蕙字若蘭。滔被徒流沙，蘇氏思之，織錦為回文璇璣圖詩以贈滔。宛轉循環以讀之，詞甚淒惋，凡八百四十字。文心雕龍雲云。又傅咸有回文反復詩，溫嶠有回文詩，皆在竇妻前。」翁元圻注引四庫全書總目宋桑世昌回文類聚四卷，藝文類聚載曹植鏡銘，回環讀之，無不成文，實在蘇蕙以前。」詳案梅慶生音注本云「宋賀道慶作四言回文詩一首，計十二句，四十八言，從尾至首，讀亦成韻。而道原無可考，恐原為慶字之誤。」案道慶之前回文作者已眾，不得定「原」字為「慶」之誤。』茲錄王融春游回文詩一首以備考。藝文類聚作賀道慶。
144 	枝分柳塞北，葉暗榆關東，垂條逐絮轉，落藥散花叢。池蓮照曉月，幔錦拂朝風；低吹雜綸羽，薄粉艷妝紅；離情隔遠道，嘆結深閨中。
145 	附　錄
146 	毛詩序
147 	關雎，後妃之德也；風之始也，所以風天下而正夫婦也。故用之鄉人焉，用之邦國焉。風，風也，教也。風以動之，教以化之。詩者，志之所之也。在心為志，發言為詩。情動於中，而形於言；言之不足，故嗟嘆之；嘆嗟之不足，故永歌之；永歌之不足，不知手之舞之，足之蹈之也。情發於聲，聲成文謂之音，治世之音安以樂，其政和；亂世之音怨以怒，其政乖；亡國之音哀以思，其民困。故正得失，動天地，感鬼神，莫近於詩。先王以是經夫婦，成孝敬，厚人倫，美教化，移風俗。
148 	故詩有六義焉：一曰風，二曰賦，三曰比，四曰興，五曰雅，六曰頌。上以風化下，下以風刺上。主文而譎諫，言之者無罪，聞之者足以戒，故曰風。至於王道衰，禮義廢，政教失，國異政，家殊俗，而變風變雅作矣。國史明乎得失之跡，傷人倫之廢，哀刑政之苛，吟詠情性，以風其上，達於事變，而懷其舊俗者也。故變風發乎情，止乎禮義。發乎情，民之性也；止乎禮義，先王之澤也。是以一國之事，一人之本，謂之風。言天下之事，形四方之風，謂之雅。雅者，正也，言王政之所由廢興也。政有小大，故有小雅焉，有大雅焉。頌者美盛德之形容，以其成功告於神明者也。是謂四始，詩之至也。
149 	然則關雎麟趾之化，王者之風，故系之周公。南，言化自北而南也。鵲巢騶虞之德，諸侯之風也，先王之所以教，故系之召公。周南召南，正始之道，王化之基，是以關雎樂得淑女以配君子，憂在進賢，不淫其色。哀窈窕，思賢才，而無傷善之心焉，是關雎之義也。
150 	鄭玄詩譜序
151 	詩之興也，諒不於上皇之世；大庭軒轅，逮於高辛，其時有亡，載籍亦蔑云焉。虞書曰：『詩言志，歌永言，聲依永，律和聲，』然則詩之道放於此乎？有夏承之，篇章泯棄，靡有孑遺。邇及商王，不風不雅。何者，論功頌德，所以將順其美；刺過譏失，所以匡救其惡。各於其黨，則為法者彰顯，為戒者著明。周自後稷播種百穀，黎民阻饑，茲時乃粒，自傳於此名也。陶唐之末，中葉公劉亦世修其業，以明民共財。至於大王王季，克堪顧天，文武之德，光熙前緒，以集大命於厥身，遂為天下父母，使民有政有居。其時詩風有周南召南，雅有鹿鳴文王之屬。及成王周公致大平，制禮作樂，而有頌聲興焉，盛之至也。本之由此風雅而來，故皆錄之，謂之詩之正經。後王稍更陵遲，懿王始受譖亨齊哀公，夷身失禮之後，邶不尊賢。自是而下，厲也幽也，政教尤衰，周室大壞，十月之交，民勞，板蕩，勃爾俱作，眾國紛然，刺怨相尋。五霸之末，上無天子，下無方伯，善者誰賞，惡者誰罰，紀綱絕矣！故孔子錄懿王夷王時詩，訖於陳靈公淫亂之事，謂之變風變雅，以為勤民恤功，昭事上帝，則受頌聲弘福如彼；若違而弗用，則被劫殺大禍如此。吉兇之所由，憂娛之萌漸，昭昭在斯，足作後王之鑒，於是止矣。夷厲已上，歲數不明；大史年表，自共和始。歷宣幽平王而得春秋次第，以立斯譜。欲知源流清濁之所處，則循其上下而省之；欲知風化芳臭氣澤之所及，則傍行而觀之；此詩之大綱也。夫舉一綱而萬目張，解一卷而眾篇明，於力則鮮，於思則寡，其諸君子亦有樂於是與？
152 	鐘嶸詩品上
153 	氣之動物，物之感人，故搖蕩性情，形諸舞詠，照燭三才，暉麗萬有，靈祗待之以致饗，幽微藉之以昭告；動天地，感鬼神，莫近於詩。昔南風之辭，卿雲之頌，厥義敻矣！夏歌曰『鬱陶乎予心，』楚謠曰『名餘曰正則，』雖詩體未全，然是五言之濫觴也。逮漢李陵始著五言之目矣。古詩眇邈，人世難詳，推其文體，固是炎漢之制，非衰周之倡也。自王揚枚馬之徒，詞賦競爽，而吟詠靡聞，從李都尉迄班婕妤，將百年間，有婦人焉，一人而已。不計婦人，惟李陵一人而已。詩人之風，頓已缺喪。東京二百載中，惟有班固詠史，質木無文。降及建安，曹公父子，篤好斯文，平原兄弟，曹植於建安中封平原侯。鬱為文棟，劉楨王粲為其羽翼。次有攀龍托鳳，自致於屬車者，蓋將百計，彬彬之盛，大備於時矣。爾後陵遲衰微，迄於有晉，太康中三張二陸，兩潘一左，勃爾復興，踵武前王，風流未沫，亦文章之中興也。永嘉時貴黃老，稍尚虛談，於時篇什，理過其辭，淡乎寡味。爰及江表，微波尚傳，孫綽許詢桓庾諸公，詩皆平典似道德論，建安風力盡矣。先是郭景純用□上之才，變創其體；劉越石仗清剛之氣，贊成厥美。然彼眾我寡，未能動俗。逮義熙中，謝益壽斐然繼作。元嘉中，有謝靈運，才高詞盛，富艷難蹤，固已含誇劉郭，陵轢潘左，故知陳思為建安之傑，公幹仲宣為輔；陸機為太康之英，安仁景陽為輔；謝客為元嘉之雄，顏延年為輔；斯皆五言之冠冕，文詞之命世也。
154 	夫四言文約意廣，取效風騷，便可多得，每苦文繁而意少，故世罕習焉。五言居文詞之要，是眾作之有滋味者也，故云會於流俗。豈不以指事造形，窮情寫物，最為詳切者邪？故詩有三義焉：一曰興，二曰比，三曰賦。文已盡而義有餘，興也；因物喻志，比也；直書其事，寓言寫物，賦也。弘斯三義，酌而用之，乾之以風力，潤之以丹採，使味之者無極，聞之者動心，是詩之至也。若專用比興，則患在意深，意深則詞躓。若但用賦體，則患在意浮，意浮則文散，嬉成流移，文無止泊，有蕪漫之累矣。若乃春風春鳥，秋月秋蟬，夏雲暑雨，冬月祁寒，斯四候之感諸詩者也。嘉會寄詩以親，離群託詩以怨。至於楚臣去境，漢妾離宮，或骨橫朔野，或魂逐飛蓬，或負戈外戍，殺氣雄邊，塞客衣單，孀閨淚盡。或士有解佩出朝，一去忘返，女有揚娥入寵，再盼傾國。凡斯種種，感蕩心靈，非陳詩何以展其義，非長歌何以騁其情。故曰詩可以群，可以怨，使窮賤易安，幽居靡悶，莫尚於詩矣。故詩人作者，罔不愛好。
155 	今之士俗，斯風熾矣。才能勝衣，甫就小學，必甘心而馳騖焉。於是庸音雜體，人各為容，至使膏腴子弟，恥文不逮，終朝點綴，分夜呻吟，獨觀謂為警策，眾睹終淪平鈍。次有輕薄之徒，笑曹劉為古拙，謂鮑照羲皇上人，謝朓今古獨步，而師鮑照終不及『日中市朝滿，』鮑照結客少年場行。學謝朓劣得劣得，僅得也。『黃鳥度青枝。』虞炎玉階怨。徒自棄於高明，無涉於文流矣。觀王公縉紳之士，每博論之餘，何嘗不以詩為口實，隨其嗜欲，商榷不同，淄澠並泛，朱紫相奪，喧議競起，準的無依。近彭城劉士章俊賞之士，疾其淆亂，欲為當世詩品，口陳標榜，其文未遂，感而作焉。昔九品論人，七略裁士，校以賓實，誠多未值。至若詩之為技，較爾可知，以類推之，殆均博弈。方今皇帝資生知之上才，體沉鬱之幽思，文麗日月，賞究天人，昔在貴游，已為稱首。況八紘既奄，風靡雲蒸，抱玉者聯肩，握珠者踵武，以瞰漢魏而不顧，吞晉宋於胸中，諒非農歌轅議，敢致流別。嶸之今錄，庶周旋於閭里，均之於談笑耳。
156 	詩品中
157 	夫屬詞比事，乃為通談。若乃經國文符，應資博古，撰德駁奏，宜窮往烈。至乎吟詠情性，亦何貴於用事！『思君如流水，』徐幹雜詩。既是即目；『高臺多悲風，』陳思雜詩。亦唯所見；『清晨登隴首，』詩佚無考，吳均答柳惲詩有清晨發隴西句，既有登發首西二字之異，又列在謝康樂前，其非均詩明矣。當是魏晉人有此詩，而不傳耳。羌無故實；『明月照積雪，』謝康樂歲暮。詎出經史；觀古今勝語，多非補假，皆由直尋。顏延謝莊尤為繁密，於時化之。故大明泰始中，文章殆同書抄。近任昉王元長等，辭不貴奇，競須新事，爾來作者，寖以成俗。遂乃句無虛語，語無虛字，拘攣補衲，蠹文已甚。但自然英旨，罕值其人，詞既失高，則宜加事義，雖謝天才，且表學問，亦一理乎！陸機文賦，通而無貶，李充翰林，疏而不切，王微鴻寶，密而無裁，顏延論文，精而難曉，摯虞文志，詳而博贍，頗曰知言。觀斯數家，皆就談文體，而不顯優劣。至於謝客集詩，逢詩輒取，張□文士，逢文即書，諸英志錄，並載在文，曾無品第。嶸今所錄，止乎五言，雖然，網羅今古，詞文殆集，輕欲辨彰清濁，掎摭病利，凡百二十人。預此宗流者，便稱才子。至斯三品升降，差非定制，方申變裁，請寄知者爾。
158 	樂府第七
159 	樂府者，聲依永，律和聲也１。鈞天九奏，既孫云唐寫本作暨其上帝２；葛天八闋，爰乃皇時３。自咸英以降，亦無得而論矣４。至於塗山歌於候人，始為南音；有娀謠乎飛燕，始為北聲；夏甲嘆於東陽，東音以發；殷整元作厘孫云唐寫本作厘思於西河，西音以興；音趙雲音作心聲推移，亦不一概矣５。匹元作及許改孫云唐寫本及下有疋字夫庶婦，謳吟土風，詩官採言，樂盲元作育許改趙雲育作胥被律，志感絲篁，氣變金石孫云唐寫本作竹６。是以師曠覘風於盛衰，季札鑒微於興廢，精之至也孫云唐寫本至作志７。
160 	夫樂本心術，故響浹肌髓，先王慎焉，務塞淫濫８。敷訓胄子，必歌九德，故能情感七始９，化動八風１０。自雅聲浸微，溺音騰沸１１，秦燔樂經，漢初紹復，制氏紀其鏗鏘，叔孫定其容與１２，於是武德興乎高祖，四時廣於孝文，雖摹韶夏，而頗襲秦舊，中和之響，闃其不還１３。暨武帝崇禮，孫云唐寫本禮作祀始立樂府１４，總趙代之音，撮齊楚之氣１５，延年以曼聲協律，朱譚雲沈校朱改枚馬以騷體制歌１６，桂華雜曲，麗而不經，赤雁群篇，靡而非典１７，河間薦孫云唐寫本作篇雅而罕御，故汲黯致譏於天馬也１８。至宣帝雅頌，孫云唐寫本無頌字詩孫云唐寫本詩下有頗字效鹿鳴１９。邇孫云唐寫本邇作逮及元成，稍廣淫樂，正音乖俗，其難也如此２０。暨後孫云唐寫本後下有漢字郊廟，惟雜孫云唐寫本雜作新雅章，辭雖典文，而律非夔曠２１。至於魏之三祖，氣爽才麗，宰割辭調，音靡節平２２。觀其北上眾引，秋風列篇，或述酣宴，或傷□戍，志不出於淫孫云唐寫本作□蕩，辭不離於哀思，雖三調之正聲，實韶夏之鄭曲也２３。逮於晉世，則傅玄曉音，創定雅歌，以詠祖宗２４；張華新篇，亦充庭萬２５。然杜夔調律，音奏舒雅，荀勖改懸，聲節哀孫云唐寫本哀作稍急，故阮咸譏其離聲，孫云唐寫本作磬後人驗其銅尺；２６和樂孫云唐寫本樂下有之字精妙，固表里而相資矣２７。故知詩為樂心，聲為樂體，樂體在聲，瞽師務調其器；樂心在詩，君子宜正其文２８。好樂無荒，晉風所以稱遠；孫云唐寫本作美伊其相謔，鄭國所以云亡。故知季札觀辭，不直聽聲而已２９。
161 	若夫艷歌婉孌，怨志詄絕，孫云唐寫本作宛詩訣絕譚校詄改訣淫辭在曲，正響焉生３０！然俗聽飛馳，職競新異，雅詠溫恭，必欠伸魚睨；奇辭切至，則拊髀雀躍；詩聲俱鄭，自此階孫云唐寫本作偕矣３１。凡樂辭曰詩，詩孫云唐寫本詩作詠聲曰歌，聲來被辭，辭繁難節；故陳思稱李孫云唐寫本李作左延年閑於增損古辭，多者則宜減之，明貴約也３２。觀高祖之詠大風，孝武之嘆來遲，歌童被聲，莫敢不協３３；子建士衡，咸鈴木云□本咸作亟有佳篇，並無詔伶人，故事謝絲管３４，俗稱乖調，蓋未思也３５。至於斬俞羨長雲疑作軒伎疑作岐趙雲斬伎作軒岐鼓吹，漢世鐃挽，雖戎喪殊事，而並孫云唐寫本無並字總入樂府３６，繆襲所致，鈴木云□本襲作朱致作改亦有可算焉３７。昔子政品文，詩與歌別，故略具孫云唐寫本具作序樂篇，以標區界孫云唐寫本有也字３８。
162 	贊曰：八音摛文，樹辭為體。謳吟坰野，金石雲陛。韶響難追，鄭聲易啟。豈惟觀樂，於焉識禮。
163 	１　尚書舜典『帝曰，夔命汝典樂。…………聲依永，律和聲。』王肅注曰『聲謂五聲：宮，商，角，征，羽。律謂六律六呂十二月之音氣，言當依聲律以和樂。』
164 	２　史記趙世家『簡子寤，語大夫曰，我之帝所甚樂，與百神游於鈞天廣樂，九奏萬舞，不類三代之樂，其聲動人心。』亦見扁鵲列傳。郝懿行曰『案其字疑錯，然章表篇有既其身文句，與此正同，又疑非誤。』
165 	３　見明詩篇注。
166 	４　白虎通論帝王禮樂『禮記曰，黃帝樂曰咸池，帝嚳樂曰五英。』鄭注周禮春官大司樂云『咸池，堯樂也。』樂記正義引樂緯云『帝嚳曰六英。』據宋均注作六英是。宋注云『六英者，能為天地四時六合之英華。』
167 	５　呂氏春秋季夏紀音初篇『夏后氏孔甲田於東陽萯山，天大風晦盲，孔甲迷惑入於民室。主人方乳。或曰「後來，是良日也。之子是必大吉。」或曰「不勝也，之子是必有殃。」後乃取其子以歸。曰「以為餘子，誰敢殃之。」子長成人，幕動坼橑，斧斫破其足，遂為守門者。孔甲曰「嗚呼有疾，命矣夫！」乃作為破斧之歌。實始為東音。豳風有破斧。禹行功，見塗山之女，禹未之遇而巡省南土。塗山氏之女，乃令其妾候禹於塗山之陽。女乃作歌。歌曰「候人兮猗！」實始作為南音。周公及召公取風焉，以為周南召南。高誘注『取塗山氏女南音以為樂歌也。』曹風有候人。殷整甲河□甲名整徙宅西河，猶思故處，實始作為西音。……秦繆公取風焉，實始作為秦音。有娀氏有二佚女，為之九成之臺，飲食必以鼓。帝令燕往視之，鳴若隘隘，二女愛而爭搏之。……燕遺二卵北飛遂不反。二女作歌，一終曰「燕燕往飛。」實始作為北音。』邶風有燕燕案呂氏之說，不見經傳，附會顯然，或者謂國風託之以制題，殆信古太甚之失也。
168 	６　漢書食貨志上『冬，民既入，婦人同巷相從夜績。……男女有不得其所者，因相與歌詠，各言其傷。……孟春之月，群居者將散，行人振木鐸徇於路以採詩。獻之大師，比其音律，以聞於天子。故曰，王者不窺牖戶而知天下。』公羊宣十五年傳何休注曰『男女有所怨恨，相從而歌，饑者歌其食，勞者歌其事。男年六十，女年五十無子者，官衣食之，使之民間求詩。鄉移於邑，邑移於國，國以聞於天子。』方言載劉歆與揚雄書『三代周秦軒車使者遒人使者玉海引古文苑遒人二字在軒車使者上，無下使者二字。以歲八月巡路寧(丁改求)音求代語童謠歌戲。』劉說與班何略異。應劭風俗通義序同劉歆說。當以漢書公羊注為是。詩大序正義引鄭答張逸云『國史採眾詩時，明其好惡，令瞽蒙歌之。其無作主，皆國史主之，令可歌。』周禮瞽蒙『掌九德六詩之歌以役大師。』此云樂盲，當指大師瞽蒙而言。
169 	７　左傳襄公十八年『晉人聞有楚師。師曠曰，不害。吾驟歌北風，又歌南風，南風不競，多死聲，楚必無功。』杜注曰『歌者吹律以詠八風，南風音微，故曰不競。』吳公子季札觀樂，見左襄二十九年傳，文繁不具載。
170 	８　漢書禮樂志『夫樂本情性，浹肌膚而臧骨髓。』又曰『是謂淫過兇嫚之聲，為設禁焉。』紀評曰『務塞淫濫四字，為一篇之綱領。』
171 	９　漢書律歷志上『書曰「予欲聞六律五聲八音七始詠，以出內五言，」七者天地四時人之始也。順以歌詠五常之言。』禮樂志安世房中歌『七始華始，肅倡和聲。』孟康曰『七始，天地四時人之始；華始，萬物英華之始也。』尚書益稷『予欲聞六律五聲八音在治忽，』孔傳曰『言欲以六律和聲音在察天下治理及忽怠者。』史記夏本紀作來始滑。集解曰『駰案，尚書滑字作曶，音忽。』索隱曰『古文尚書作在治忽，今文作採政忽，先儒各隨字解之。今此云來始滑，於意無所通。蓋來採字相近，滑忽聲相亂，始又與治相似，因誤為來始滑。』尚書大傳『七始，天統也。』鄭注『七始，黃鐘，林鐘，大簇，南呂，姑洗，應鐘，蕤賓也。』案彥和此文用今文尚書說。
172 	１０史記律書說八風：不周風居西北，廣莫風居北方，條風居東北，明庶風居東方，清明風居東南，景風居南方，涼風居西南，閶闔風居西方。易緯通卦驗，春秋緯考異郵，淮南天文訓，地形訓，白虎通八風篇，劉熙釋名言八風皆先條風。惟左傳隱五年正義引服虔說，始不周風，與史記合。
173 	１１禮記樂記『子夏對魏文侯曰，今君之所好者，其溺音乎！文侯曰，敢問溺音何從出也？子夏對曰，鄭音好濫，淫志；宋音燕女，溺志；衛音趨數，煩志；齊音敖闢，喬志；謂傲闢驕志也。此四者，皆淫於色而害於德，是以祭祀弗用也。』紀評曰『八字貫下十餘行，非單品秦漢。』
174 	１２漢書藝文志『六國之君，魏文侯最為好古。孝文時，得其樂人竇公，獻其書，乃周官大宗伯之大司樂章也。』此樂經未經燔失之證。禮樂志『漢興，樂家有制氏，以雅樂聲律，世世在大樂官，但能紀其鏗槍鼓舞，而不能言其義。藝文志樂類亦同此文。高祖時，叔孫通因秦樂人，制宗廟樂。大祝迎神於廟門，奏嘉至，猶古降神之樂也。皇帝入廟門，奏永至，以為行步之節；猶古採薺肄夏也。…』此彥和所本。容與唐寫本作容典，案後漢書曹褒傳論，正作容典。
175 	１３禮樂志『武德舞者，高祖四年作，以象天下樂己行武以除亂也。四時舞者。孝文所作，以明示天下之安和也。……大抵皆因秦舊事焉。』
176 	１４禮唐寫本作祀，義亦通。宋書樂志一『漢武帝雖頗造新哥，然不以光揚祖考，崇述正德為先，但多詠祭祀見事及其祥瑞而已，商周雅頌之體闕焉。』是可為崇祀之證。漢書禮樂志云『至武帝定郊祀之禮……乃立樂府，採詩夜誦。』顏師古曰『始置之也。樂府之名蓋起於此。哀帝時罷之。』志又謂『孝惠二年使樂府令夏侯寬，備其簫管。』沈欽韓以為以後制追述前事，是也。採詩夜誦者，案錢大昭曰『夜誦官名，古宮掖之掖，亦作夜，因誦於宮掖之中，故謂之夜誦。』周壽昌曰『夜時清靜，循誦易嫻。』案錢周說皆非也。細審語意，『採詩夜誦』謂採取百姓謳謠而夜誦之。若作官名解，未免不辭；若謂於宮掖之中誦之，則樂府掖庭，同屬少府，各自為官，志既云『乃立樂府，採詩夜誦，』明為誦於樂府，而非誦於掖庭也。又樂志有內有掖庭材人，外有上林樂府，皆以鄭聲施於朝廷之說。此所謂掖庭材人，當即常從倡常從象人之類，孔光何武以為鄭衛而奏罷之者也。所謂上林樂府者，考百官表少府官屬有上林中十池監，或上林中別立樂府，以備皇帝游燕之用，孔光斥為不應經法者，當即指此類言也。樂志又有夜誦員五人，孔光以為不可罷，設為掖庭材人之類，何以獨存之乎？吾故曰錢說非也。周說謂『置官選詩，合於雅樂者，夜靜誦之，』尤無根據。周氏引魯語『夜儆百工，使無慆淫；』『夜庀其家事，而後即安；』『夜而計過無憾而後即安；』謂古人習業，夜亦不輟之證，不知魯語所云，重在無慆淫即安二事，非謂深夜不輟業也。如肄習樂章必於夜間，則學業之重於樂難於樂者多矣，豈皆待夜靜始能習之哉。吾故曰周說亦非也。竊案說文夕部『夜從夕，夕者相繹也。』夜繹音同義通，是夜誦即繹誦矣。說文『繹抽絲也，』意有未明。反覆推演之謂之繹。周禮大司樂『以樂語教國子興，道，諷，誦，言，語。』鄭注云『倍文曰諷，以聲節之曰誦。』左傳襄公十四年『師曹欲歌之以怒孫子，公使歌之，遂誦之。』杜注云『恐孫蒯不解故。』據此，歌辭必諷誦而益明了故史記樂書云『通一經之士，不能獨知其辭，皆集會五經家，相與共講習讀之，乃能通知其意，多爾雅之文。』謳謠初得自裏閭，州異國殊，情習不同，必抽繹以見意義，諷誦以協聲律，然後能合八音之調，所謂採詩夜誦者此也。給事雅樂用夜誦員五人，其職在抽繹歌義，誦以明之。古者師箴瞍賦蒙誦，可見周代樂官，亦有以誦為專職者。
177 	１５禮樂志『有趙代秦楚之謳。』藝文志『自孝武立樂府而採歌謠，於是有代趙之謳，秦楚之風，皆感於哀樂，緣事而發，亦可以觀風俗，知薄厚云。』案歌詩家有邯鄲河間歌詩四篇燕代謳雁門雲中隴西歌詩九篇，齊鄭歌詩四篇；吳楚汝南歌詩十五篇。歌詩凡有二十八家彥和特舉其大者言之。
178 	１６禮樂志『以李延年為協律都尉。多舉司馬相如等數十人造為詩賦。』佞幸傳『延年善歌，為新變聲。是時上方興天地諸祠，欲造樂，令司馬相如等作詩頌。延年輒承意弦歌所造詩，為之新聲曲。』補注引周壽昌曰『相如死當元狩五年，死後七年延年始得見。元鼎六年。是相如等前造詩，延年後為新聲，多舉者，言舉相如等數十人之詩賦，非舉其人也。』周說是。陳先生曰『朱馬或疑為司馬之誤，非是。案朱或是朱買臣。漢書本傳言買臣疾歌謳道中，後召見，言楚辭，帝甚說之。又藝文志有買臣賦三篇，蓋亦有歌詩，志不詳耳。』謹案師說極精。買臣善言楚辭，彥和謂以騷體制歌，必有所見而云然。唐寫本亦作朱馬，明朱非誤字也。
179 	宋書樂志相和歌辭有陌上桑一曲，或即騷體制歌之遺，錄之如下：今有人，山之阿，被服薜荔帶女蘿。既含睇又宜笑，子戀慕予善窈窕。乘赤豹，從文貍，辛夷車駕結桂旗。被石蘭帶杜衡，折芳拔荃遺所思。處幽室，終不見，天路險艱獨後來。表獨立，山之上，云何容容而在下。杳冥冥，羌晝晦，東風飄颻神靈雨。風瑟瑟，木□□，思念公子徒以憂。
180 	１７紀評曰『桂華尚未至於不經，赤雁等篇亦不得目之曰靡，蓋深惡塗飾，故矯枉過正。』漢書禮樂志安世房中歌十七章，桂華其第十二章，茲錄如下：
181 	桂華：馮馮翼翼，承天之則；吾易久遠，燭明四極。慈惠所愛，美若休德；杳杳冥冥，克綽永福。赤雁歌太始三年行幸東海，獲赤雁作，即郊祀歌象載瑜十八，茲錄如下：
182 	象載瑜，白集西；食甘露，飲榮泉。赤雁集，六紛員；殊翁雜五採文。神所見，施祉福；登蓬萊，結無極。
183 	１８禮樂志『河間獻王有雅材，亦以為治道非禮樂不成，因獻所集雅樂。天子下大樂官常存肄之。歲時以備數，然不常御；常御及郊廟皆非雅聲。』
184 	史記樂書武帝『得神馬渥窪水中，復次以為太一之歌，歌曲曰：
185 	太一貢兮天馬下，沾赤汗兮沫流赭。騁容與兮跇萬里，今安匹兮龍與友。
186 	後伐大宛得千里馬，馬名蒲梢，次作以為歌，歌詩曰：
187 	天馬來兮從西極，經萬里兮歸有德。承靈威兮降外國，涉流沙兮四夷服。
188 	中尉汲黯進曰，凡王者作樂，上以承祖宗，下以化兆民；今陛下得馬，詩以為歌，協於宗廟，先帝百姓，豈能知其音邪！』
189 	１９漢書王褒傳『宣帝時，天下殷富，數有嘉應，上頗作歌詩，欲興協律之事。於是益州刺史王襄欲宣風化於眾庶，聞王褒有俊才，請與相見，使褒作中和樂職宣布詩，選好事者令依鹿鳴之聲，習而歌之。』又禮樂志成帝時，『鄭聲尤甚，黃門名倡丙疆景武之屬，富顯於世，貴戚五侯，定陵富平外戚之家，淫侈過度，至與人主爭女樂。』唐寫本作『至宣帝雅詩，頗效鹿鳴，』案宣帝時君臣侈言福應，正宜有頌字方合。
190 	２０正音乖俗，如河間獻王獻雅樂，僅歲時備數，常御及郊廟皆非雅聲之類。
191 	２１唐寫本後下有漢字，是。雜作新亦是。惟新雅章，指東平王蒼所制也。後漢書曹褒傳，顯宗即位，曹充上言請制禮樂，引尚書璇璣鈐曰『有帝漢出，德洽作樂名予。』帝善之；下詔曰，『今且改太樂官曰太予樂。歌詩曲操以俟君子。』據此後漢之樂一仍前漢之舊。南齊書樂志云，南郊樂舞歌辭二漢同用。宋書樂志漢明帝初，東平王蒼制舞歌一章，薦之光武之廟。其詩曰：
192 	於穆世廟，肅雍顯清；俊乂翼翼，秉文之成；越序上帝，駿奔來寧；建立三雍，封禪泰山；章明圖讖，放唐之文。休矣惟德，罔射協同；本支百世，永保厥功。
193 	章帝親著食舉詩四篇，又制云臺十二門詩。
194 	２２三祖：太祖武帝操，高祖文帝丕，烈祖明帝叡。宋書樂志三『相和漢舊歌也。絲竹更相和，執節者歌。本一部，魏明帝分為二。』彥和所譏宰割辭調，或即指此。
195 	２３黃注云『按魏太祖苦寒行「北上太行山」雲云，通篇寫征人之苦。文帝燕歌行「秋風蕭瑟天氣涼」雲云，亦託辭於思婦，所謂或傷羈戍辭不離於哀思也。他若文帝於譙作孟津諸作，則又或述酣宴，志不出於淫蕩之證也。』
196 	宋書樂志載：相和歌辭駕六龍當氣出倡厥初生當精列天地間當度關山惟漢二十二世當薤露關東有義士當蒿裏行對酒歌太平時當對酒駕虹霓當陌上桑皆武帝作。登山而遠望當十五棄故鄉，亦在瑟調。當陌上桑皆文帝作。又晉荀勖撰清商三調，舊詞施用者：平調則周西短歌行對酒短歌行為武帝詞。秋風燕歌行仰瞻短歌行別日燕歌行為文帝詞。清調則晨上秋胡行北上苦寒行願登秋胡行蒲生塘上行為武帝詞。悠悠苦寒行為明帝詞。瑟調則古公善哉行自惜善哉行為武帝詞。朝日善哉行上山善哉行朝游善哉行為文帝詞。我徂善哉行赫赫善哉行為明帝詞。此外武帝有碣石。大曲步出夏門行文帝有西山大曲折楊柳行園桃。大曲煌煌京洛行明帝有夏門大曲步出夏門行王者布大化大曲棹歌行諸篇。陳王所作，被於樂者亦十餘篇。蓋樂詞以曹氏為最富矣。彥和云『三調正聲』者，三調本周房中曲之遺聲。隋書音樂志曰『清樂其始即清商三調是也，並漢來舊曲，樂器形制並歌章古詞，與魏三祖所作者，皆被於史籍。平陳後獲之。高祖聽之，善其節奏，曰此華夏正聲也。』然則三調之為正聲，其來已久。彥和雲三祖所為鄭曲者，蓋譏其詞之不雅耳。
197 	２４晉書樂志，武帝受命。泰始二年詔郊祀明堂。禮樂權用魏儀，但改樂章，使傅玄為之辭，凡十五篇。又傅玄造四廂樂歌三首，晉鼓吹曲二十二首，舞歌二首，宣武舞歌四首，宣文舞歌二首，鼙舞五首。
198 	２５張華作四廂樂歌十六首，晉凱歌二首。黃注但舉舞歌非也。
199 	２６黃先生曰『魏志杜夔傳曰「杜夔以知音為雅樂郎，後以世亂奔荊州。荊州平，太祖以夔為軍謀祭酒，參太樂事，因令創制雅樂。夔善鐘律，聰思過人。時散郎鄧靜尹齊善詠雅樂，歌師尹胡能歌宗廟郊祀之曲，舞師馮肅服養曉知先代諸舞。夔總統研精，遠考諸經，近採故事，教習講肄，備作樂器，紹復先代古樂，皆自夔始也。」晉書律歷志云「武帝泰始九年中書監荀勖校太樂八音不和，始知後漢至魏尺長於古四分有餘。勖乃部著作郎劉恭依周禮制尺，所謂古尺也。依古尺更鑄銅律呂以調聲韻，以尺量古器，與本銘尺寸無差。又汲郡盜發六國時魏襄王塚，得古周時玉律及鐘磬，新律聲韻闇同。於時郡國或得漢時故鐘，吹律命之皆應。勖銘其尺雲云，銘所云此尺者，勖新尺也。今尺者，杜夔尺也。荀勖造新鐘律，與古器諧韻，時人稱其精密。惟散騎侍郎陳留阮咸譏其聲高，聲高則悲，非興國之音，亡國之音哀以思，其人困，今聲不合雅，□非德正至和之音，必古今尺有長短所致也。會咸病卒，武帝以勖律與周漢器合，故施用之。後始平掘地得古銅尺，歲久欲腐，不知所出何代，果長勖尺四分。時人服咸之妙，而莫能措意焉。史臣案勖於千載之外，推百代之法，度數既宜，聲韻又契，可謂切密，信而有徵也。而時人寡識，據無聞之一尺，忽周漢之兩器，雷同臧否，何其謬哉！世說稱有田父於野地中得周時玉尺，便是天下正尺，荀勖試以校己所治金石絲竹。皆短校一米。」
200 	隋書律歷志云「炎歷將終，而天下大亂。樂工散亡，器法湮滅。魏武始獲杜夔，使定音律。夔依當時尺度，權備典章。及晉武受命遵而不革，至泰始十年，光祿大夫荀勖奏造新度，更造律呂。」又云「諸代尺度，一十五等，一周尺。漢志王莽時劉歆銅斛尺。後漢建武銅尺。晉泰始十年荀勖律尺。為晉前尺。祖沖之所傳銅尺。祖沖之所傳銅尺其銘曰『晉泰始十年，中書考古器揆校今尺，長四分半。所校古法有七品：一曰姑洗玉律，二曰小呂玉律，三曰西京銅望臬，四曰金錯望臬，五曰銅斛，六曰古錢，案宋史律歷志曰，古物之有分寸明著史籍者，惟有古錢而已。七曰建武銅尺。姑洗微強，西京望臬微弱，其餘與此尺同。』已上皆銘文凡八十二字此尺者，勖新尺也。今尺者，杜夔尺也。今以此尺為本，以校諸代尺雲。」謹案如隋唐志言，則勖尺合於周尺，而杜夔尺長於勖尺，一尺長四分七厘，不合甚明。阮咸譏勖，則晉志所謂謬也。荀勖尺不可考，宋王伯厚鐘鼎款識有古尺，銘云「周尺，漢志鎦歆銅尺，後漢建武阮元云建下一字戈旁可辨蓋武字也。銅尺，前尺並同。」此則依放晉尺而鑄者，得此以求古律呂，信而有征。彥和所言，蓋亦晉志所雲雷同臧否者也。』
201 	２７唐寫本和樂下有之字，是。表謂樂體，里謂樂心。
202 	２８毛詩大序正義曰『詩是樂之心，樂為詩之聲，故詩樂同其功也。』又曰『原夫作樂之始，樂寫人音。人音有小大高下之殊樂器有宮征商羽之異。依人音而制樂，託樂器以寫人，是樂本效人，非人效樂。但樂曲既定，規矩先成，後人作詩，模摩舊法，此聲成文謂之音。若據樂初之時，則人能成文，始入於樂。若據制樂之後，則人之作詩，先須成樂之文，乃成為音。聲能寫情，情皆可見，聽音而知治亂，觀樂而曉盛衰，故神瞽有以知其趣也。』
203 	２９毛詩唐風蟋蟀篇其首章曰：
204 	蟋蟀在堂，歲聿其莫；今我不樂，日月其除。無已大康，職思其居；好樂無荒，良士瞿瞿。
205 	左傳襄二十九年，季札見歌唐，曰『思深哉，其有陶唐氏之遺民乎？不然，何憂之遠也！』
206 	鄭風溱洧篇其首章曰：
207 	溱與洧，方渙渙兮，士與女，方秉□兮。女曰觀乎！士曰既且。且往觀乎！洧之外，洵訏且樂。維士與女，伊其相謔，贈之以勺藥。
208 	左傳季札見歌鄭，曰『美哉，其細已甚，民弗堪也，是其先亡乎！』
209 	３０怨志詄絕唐寫本作宛詩訣絕。案唐本近是。宛疑是怨之誤。古辭白頭吟『聞君有兩意，故來相決絕，』艷歌何嘗行『上慚滄浪之天，下顧黃口小兒，』殆即彥和所指者耶？宋志皆列在大曲，故云淫辭在曲。紀評曰『此乃折出本旨，其意為當時宮體競尚輕艷發也。觀玉臺新詠，乃知彥和識高一代。』桂馥札樸六『徐庾體即宮體。徐庾父子徐摛及子陵，庾肩吾及子信。並在東宮，故稱宮體。武帝聞宮體之名，召摛加讓，蓋自摛始。』據此是宮體起在梁代南史庾肩吾傳，『齊永明中，王融謝朓沈約文章始用四聲，以為新變，至是轉拘聲韻，彌為麗靡，復逾往時。』彥和此書成於齊世，不得云為當時宮體發也。彥和所指，當即南齊書文學傳所稱鮑照體。
210 	３１詩聲俱鄭，猶言詩聲俱淫。白虎通總論禮樂『孔子曰，鄭聲淫何？鄭國土地民人山居谷浴，男女錯雜，為鄭聲以相誘悅懌，故邪僻聲皆淫色之聲也。』陳立疏云『樂記疏引異義云「今論語說鄭國之為俗，有溱洧之水，男女聚會，謳歌相感，故曰鄭聲淫。左氏說煩手淫聲謂之鄭聲者，言煩手躑躅之音。使淫過矣。謹案鄭詩二十一篇。說婦人者十九，故鄭聲淫也。」白帖引通義云「鄭重之音，使人淫故也。」盧校云「鄭聲疑作躑躅之音。」案鄭字衍文。左氏不以鄭聲為鄭衛之鄭，故說為躑躅之聲。昭元年傳曰，煩手淫聲，慆堙心耳，乃忘平和，謂之鄭聲是也。公羊疏引古文家服虔曰「鄭重之音。鄭重即躑躅，樂記所謂及優侏□獶雜子女。注，獶獮猴也。言舞者如獮猴戲也，是也。」班氏自用魯論說，以鄭為鄭衛之鄭，本與左氏不同，自不得雜引古文春秋以亂今文經師家法也。』案煩手躑躅之音生於鄭人男女之謳歌相感。以其地言之，則為鄭衛之鄭；以其音言之，則為煩手躑躅之鄭；實二而一者，義可通也。
211 	３２李延年唐寫本作左延年，是。左延年見魏志杜夔傳，善鄭聲者也。亦見晉書樂志。陳思語無考。黃先生曰『增損古詞者，取古詞以入樂，增損以就句度也。是以古樂府有與原本違異者，有不可句度者。或者以古樂府不可句度，遂嗤笑以為不美，此大妄也。』
212 	陳思王植七哀詩原文文選
213 	明月照高樓，流光正徘徊；上有愁思婦，悲嘆有餘哀。借問嘆者誰，言是客子妻；君行逾十年，孤妾常獨棲。君若清路塵，妾若濁水泥；浮沈各異勢，會合何時諧。願為西南風，長逝入君懷；君懷良不開，賤妾當何依。
214 	晉樂府所奏楚調怨詩明月篇東阿王詞七解。宋書樂志。
215 	明月照高樓，流光正裴回；上有愁思婦，悲嘆有餘哀。一解
216 	借問嘆者誰，自雲客子妻；夫行逾十載，賤妾常獨棲。二解
217 	念君過於渴，思君劇於饑；君為高山柏，妾為濁水泥。三解
218 	北風行蕭蕭，烈烈入吾耳；心中念故人，淚墮不能止。四解
219 	沈浮各異路，會合當何諧；願作東北風，吹我入君懷。五解
220 	君懷常不開，賤妾當何依；恩情中道絕，流止任東西。六解
221 	我欲竟此曲，此曲悲且長；今日樂相樂，別後莫相忘。七解
222 	右古樂府與原本違異者。
223 	齊書樂志載公莫辭宋志亦載此辭，而句相連不別，文與此亦異。
224 	吾不見公莫時。吾何嬰公來。嬰姥時吾。思君去時。吾何零。子以耶。思君去時。思來嬰。吾去時母那何去吾。
225 	右一曲，晉公莫舞第二十章，無定句，前是第一解，後是第十九二十解，雜有三句，並不可曉解。
226 	右古樂不可句度者。
227 	晉書樂志曰：魏雅樂四曲，騶虞伐檀文王皆左延年改其聲。晉武泰始五年，張華表曰『魏上壽食舉詩，及漢氏所施用，其文句長短不齊，未皆合古。蓋以依詠弦節，本有因循，而識樂知音，足以制聲度曲，法用率非凡近之所能改。二代三京，襲而不變，雖詩章辭異，興廢隨時，至其韻逗留曲折，皆系於舊，有由然也。』據此是古樂府韻逗有定，故採詩入樂府者，不得不增損其文，以求合古矣。
228 	３３史記樂書：高祖過沛詩，三侯之章，索隱曰『侯，語辭也，兮亦語辭，沛詩有三兮，故云三侯也。』令小兒歌之。其辭曰：
229 	大風起兮雲飛揚，威加海內兮歸故鄉，安得猛士兮守四方！
230 	漢書外戚傳『李夫人少而蚤卒，帝思念不已。方士齊人少翁言能致其神。令帝居他帳；遙望見好女如李夫人之貌。帝益悲感，為作詩曰「是邪非邪？立而望之，偏何姍姍其來遲！」令樂府諸音家弦歌之。』
231 	３４子建詩用入樂府者，惟置酒大曲野田黃雀行明月楚調怨詩及鼙舞歌五首而已，其餘皆無詔伶人。士衡樂府數十篇，悉不被管弦之作也。今案文選所載自陳思王美女篇以下至名都篇；陸士衡樂府十七首，謝靈運一首，鮑明遠八首，繆熙伯以下三家挽歌，皆非樂府所奏，將以樂音有定，以詩入樂，需加增損，伶人畏難，故雖有佳篇，而事謝絲管歟？黃叔琳曰『唐人用樂府古題及自立新題者，皆所謂無詔伶人。』古今樂錄曰『估客樂者，齊武帝之所制也。帝布衣時嘗游樊鄧，登阼以後，追憶往事而作歌，使樂府令劉瑤管弦被之，教習卒無成。有人啟釋寶月善解音律，帝使奏之，旬日之中，便就諧合。』是則詩辭非必不可入樂，惟視樂人能否使就諧合耳。
232 	３５詩大序正義曰『初作樂者，準詩而為聲；聲既成形，須依聲而作詩。故後之作詩者，皆主應於樂文也。』此即乖調俗說，不如彥和之洞達矣。
233 	３６宋書樂志『鼓吹蓋短簫鐃哥，蔡邕曰軍樂也。黃帝岐伯所出，以揚德建武勸士諷敵也。』困學紀聞十八『左傳有虞殯，莊子有紼謳，挽歌非始於田橫之客。』世說任誕門注『譙子法訓曰，今喪有挽歌者，何以哉？譙子曰，周聞之，蓋高帝召田橫至至於尸鄉亭，自刎奉首。從者挽至於宮，不敢哭而不勝哀，故為此歌以寄哀者，彼則一時之為也。鄰有喪，舂不相，引挽人銜枚，孰樂喪者耶！按莊子「紼謳所生，必於斥苦。」司馬彪注曰「紼，引柩索也。引紼所以有謳歌者，為人有用力不齊，故促急之也。」左傳哀十一年「公會吳伐齊，其將公孫夏命歌虞殯。」杜預曰「虞殯，送葬歌，示必死也。」史記絳侯世家曰「周勃以吹簫樂喪。」然則挽歌之來久矣，非始起於田橫也。然譙氏引禮之文，頗有明據，非固陋者所能詳聞，疑以傳疑，以俟通博。』晉書禮志中摯虞挽歌議曰：『漢魏故事，大喪及大臣之喪，執紼者挽歌。新禮以為挽歌出於漢武帝役人之勞，歌聲哀切，遂以為送終之禮，雖音曲摧愴，非經典所制，不宜以歌為名。案挽歌因唱和而為摧愴之聲，銜枚所以全哀，此亦以感眾，雖非經典所載，是歷代故事。詩稱君子作歌，惟以告哀，以歌為名，亦無所嫌。宜定新禮如舊。』崔豹古今注曰『薤露蒿里，並哀歌也。本出田橫門人。橫自殺，門人傷之，為作悲歌，故有二章。至孝武時，李延年乃分二章為二曲。薤露送王公貴人，蒿裏送士大夫庶人。使挽柩者歌之，亦呼為挽歌。』
234 	薤上露，何易晞！露晞明朝更復落，人生一去何時歸！
235 	蒿裏誰家地！聚斂魂魄無賢愚。鬼伯一何相催促，人命不得少踟躕！
236 	唐寫本無並字，是。
237 	茲錄宋書樂志所載鐃歌十八曲於下：
238 	古今樂錄曰『漢鼓吹鐃歌十八曲，字多訛誤。又有務成玄云黃爵釣竿亦漢曲也。其辭亡。』沈約曰『樂人以音聲相傳話，不可復解。』沈約又曰『按古今樂錄皆聲辭艷相雜，不可復分。』凡古樂錄皆大字是辭，細字是聲，聲辭合寫，故致然耳。譚儀有漢鐃歌十八曲集解，茲略取其說注于曲名下。
239 	鐃歌十八曲
240 	朱鷺。莊述祖曰『朱鷺，思直臣也。漢承秦弊，始除誹謗妖言之罪，而臣下猶未敢直言極諫焉。』
241 	朱鷺魚以烏路訾邪鷺何食食茄古荷字下不之食不以吐將以問誅一作諫者
242 	思悲翁。莊曰『思悲翁，傷功臣也。漢誅滅功臣，呂后族信醯越，民尤冤之。』
243 	思悲翁唐思奪我美人侵以遇悲翁也但我思蓬首一作蕞狗逐狡兔食交君梟子五梟母六拉沓高飛莫安宿
244 	艾如張。陳祚明曰『艾與刈同。如讀為而。』莊曰『艾如張，戒好田獵也。田獵以時，愛及微物，則四時和，王道成矣。』
245 	艾而張羅夷於何行成之四時和山出黃雀亦有羅雀以高飛奈雀何為此倚欲誰肯礞室
246 	上之回。漢書武帝本紀『元封四年冬十月，行幸雍，祠五畤，通回中道，遂北出蕭關。』沈建樂府廣題曰『漢曲皆美當時之事。』莊曰『紀巡狩也。』
247 	上之回所中益夏將至行將北以承甘泉宮寒暑德游石關望諸國月支臣匈奴服令從百官疾驅馳千秋萬歲樂無極
248 	翁離一作□離。莊曰『翁離，思賢也。賢者在位，則引其類與並進焉。』
249 	□離趾中可築室何用葺之蕙用蘭□離趾中
250 	戰城南。莊曰『戰城南，思良將帥也。武帝窮武擴土。征伐不休，海內虛耗，士卒死傷相繼。末年乃下詔棄輪臺，陳既往之悔，故思伊呂之將焉。』
251 	戰城南死郭北野死不葬烏可食為我謂烏且為客豪野死諒不葬腐肉安能去子逃水深激激蒲葦冥冥梟騎戰鬥死駑馬裴回鳴梁築室何以南梁何北禾黍而獲君何食願為忠臣安可得思子良臣良臣誠可思朝行出攻莫不夜歸
252 	巫山高。譚儀曰『巫山高，南國之士自傷不達於朝廷也。』
253 	巫山高高以大淮水深難以逝我欲東歸害梁不為我集無高曳水何梁湯湯回回臨水遠望泣下沾衣遠道之人心思歸謂之何
254 	上陵。譚曰『宗廟食舉侑食之樂也。』莊曰『上陵，紀福應也。』
255 	上陵何美美下津風以寒問客從何來言從水中央桂樹為君船青絲為君笮木蘭為君棹黃金錯其間滄海之雀赤翅鴻白雁隨山林乍開乍合曾不知日月明醴泉之水光澤何蔚蔚芝為車龍為馬覽遨游四海外甘露初二年芝生銅池
256 	中仙人下來飲延壽千萬歲
257 	將進酒。莊曰『將進酒，戒飲酒無度也。賓主人相勸酬，歌詩相贈答，無沉湎之失焉。』將進酒乘太白辨加哉詩審搏樂府詩集作博放故歌心所作同陰氣詩悉索使禹良工觀者苦
258 	君馬黃。莊曰『君馬黃，諫亂也。君臣各從其欲，車馬曾不得休息焉。』
259 	君馬黃臣馬蒼二馬同逐臣馬良易之有騩蔡有赭美人歸以南駕車馳馬美人傷我心佳人歸以北駕車馳馬佳人安終極
260 	芳樹。莊曰『芳樹，諫時也。衰亂之世，以妾為妻，上無以化下，而好惡拂其性，君子疾其無心焉。』
261 	芳樹日月君亂如於風芳樹不上無心溫而鵠三而為行臨蘭池心中懷我悵心不可匡目不可顧妒人之子愁殺人君有他心樂不可禁王將何似如絲如魚乎悲矣
262 	有所思。莊曰『有所思，諫時也。衰亂之俗，昏□之禮廢，夫婦之道苦，男女各以其私相約誓而輕絕焉。』
263 	有所思乃在大海南何用問遺君雙珠玳瑁簪用玉紹繚之聞君有他心拉雜摧燒之摧燒之當風揚其灰從今以往勿復相思相思與君絕雞鳴狗吠兄嫂當知之妃呼豨秋風肅肅晨風颸東方須臾高知之
264 	雉子斑。莊曰『雉子斑，戒貪祿也。』
265 	雉子斑如此之於雉梁無以吾翁孺雉子知得雉子高蜚止黃鵠蜚之以千里王可思雄來蜚從雌視子趨一雉雉子車大駕馬騰被王送行所中堯羊蜚從王孫行
266 	聖人出。莊曰『聖人出，思太平也。秦楚之際，民無定極，漢高帝既滅項羽，即位於濟陰定陶，百姓皆欣欣然知上有天子焉。』
267 	聖人出陰陽和美人出游九河佳人來騑離哉何駕六飛龍四時和君之臣明護不道美人哉宜天子免甘星巫樂甫始美人子含四海
268 	上邪一作雅。莊曰『上邪，諫不信也，禮樂陵遲，以誓為信，斯不信矣。』
269 	上邪我欲與君相知長命無絕衰山無陵江水為竭冬雷震震夏雨雪天地合乃敢與君絕
270 	臨高臺。莊曰『臨高臺，諫亂也。』譚曰『此郡國臣吏飲酒上壽之辭。古者宴飲則有禮射，漢世遺意猶存。香蘭黃鵠，言外有樂不可極意。蘭易衰，鵠易逝也。』
271 	臨高臺以軒下有清水清且寒江有香草目以蘭黃鵠高飛離哉翻關弓射鵠令我主壽萬年收中吾
272 	遠如期。莊曰『遠如期，紀呼韓邪單于來朝也。」
273 	遠如期益如壽處天左側大樂萬歲與天無極雅樂陳佳哉紛單于自歸動如驚心虞心大佳萬人還來謁者引鄉殿陳累世未嘗聞之增壽萬年亦誠哉
274 	石留。莊曰『有其聲而辭失傳。』陳沅曰『聲辭久淆，不可復詁。』
275 	石留涼陽涼石水流為沙錫以微河為香向始□冷將風陽北逝肯無敢與於揚心邪懷蘭志金安薄北方開留離蘭
276 	３７繆襲唐寫本作繆朱，恐誤。繆襲作魏鼓吹曲十二首，又造挽歌一首。紀評曰『致當作制。』
277 	３８黃先生曰：『此據藝文志為言，然七略既以詩賦文藝分略，故以歌詩與詩異類。如令二略不分，則歌詩之附詩，當如戰國策，太史公書之附入春秋家矣。此乃部居所拘，非子政果欲別歌於詩也。』謹案詩為樂心，聲為樂體，詩與歌本不可分，故三百篇皆歌詩也。自漢代有在鄒諷諫等不歌之詩，詩歌遂畫然兩途。凡後世可歌之辭，不論其形式如何變化，不得不謂為三百篇之嫡屬，而摹擬形貌之作，既與聲樂離絕，僅存空名，徒供目賞，久之亦遂陳熟可厭。別錄詩歌有別，班志獨錄歌詩，具有精義，似非止為部居所拘也。唐寫本具作序，是。
278 	郭茂倩樂府詩集分樂府為十二類，每類皆有敘說原流之辭，極為詳核，茲趍錄之。略有刪節並列表如左：
279 	樂府
280 	├入樂
281 	│　├官樂
282 	│　│　├(一)郊廟－大予樂－典郊廟上陵之樂。
283 	│　│　│　　　　－雅頌樂－典六宗社稷之樂。
284 	│　│　├(二)燕射－漢魏皆取周詩鹿鳴。荀勖始自造詩。
285 	│　│　├(三)鼓吹－崔豹古今注曰『漢樂有黃門鼓吹，天子所以宴樂□臣也。
286 	│　│　│　　　　　短蕭鐃哥鼓吹之一章爾，亦以賜有功諸侯。』
287 	│　│　├(四)橫吹－其始亦謂之鼓吹，馬上奏之，蓋軍中之樂也。
288 	│　│　│　　　　　李延年因胡曲造橫吹二十八解。
289 	│　│　├(五)舞曲－雅舞－用於郊廟朝饗。
290 	│　│　　　　　　－雜舞－用於宴會。
291 	│　├常樂
292 	│　　　├(六)相和－宋書樂志云『相和漢舊曲也。絲竹更相和，執節者歌。』
293 	│　　　│　　　　　唐書樂志『平調清調瑟調皆周房中曲之遺聲。漢世謂之三調。
294 	│　　　│　　　　　又有楚調側調與前三調總謂之相和調。』
295 	│　　　├(七)清商－其始即相和三調是也。並漢魏以來舊曲。
296 	│　　　├(八)琴曲－其曲有暢，有操，有引，有弄。
297 	│　　　├(九)雜曲－宋書樂志云『漢魏之世，歌詠雜興，而詩之流乃有八名：
298 	│　　　│　　　　　曰行，曰引，曰歌，曰謠，曰吟，曰詠，曰怨，曰嘆，
299 	│　　　│　　　　　皆詩人六義之餘也。至其協聲律播金石而總謂之曲。』
300 	│　　　├(十)近代曲－近代曲者亦雜曲也。以其出於隋唐之世，故曰近代曲。
301 	│　　　
302 	├不入樂
303 	├─(十一)新樂府－皆唐世之新歌，以其辭實樂府而未嘗被於聲，故曰新樂府。
304 	├─(十二)歌謠－徒歌。
305 	一　郊廟歌辭
306 	自黃帝以後，至於三代，千有餘年，而其禮樂之備，可以考而知者，唯周而已。兩漢已後，世有制作，其所以用於郊廟朝廷以接人神之歡者，其金石之響，歌舞之容，亦各因其功業治亂之所起，而本其風俗之所由。武帝時詔司馬相如等造郊祀歌詩十九章，五郊互奏之。又作安世歌詩十七章，薦之宗廟，至明帝乃分樂為四品：一曰大予樂，典郊廟上陵之樂。郊樂者，易所謂『先王以作樂崇德殷薦上帝。』宗廟樂者，虞書所謂『琴瑟以詠，祖考來格，』詩云『肅雍和鳴，先祖是聽』也。二曰雅頌樂，典六宗社稷之樂。社稷樂者，詩所謂『琴瑟擊鼓，以御田祖，』禮記曰『樂施於金石，越於音聲，用乎宗廟社稷，事乎山川鬼神』是也。永平三年，東平王蒼造光武廟登歌一章，稱述功德，而郊祀同用漢歌。魏歌辭不見，疑亦用漢辭也。武帝始命杜夔創定雅樂，時有鄧靜尹商善訓雅歌，歌師尹胡能習宗廟郊祀之曲，舞師馮肅服養曉知先代諸舞。夔總領之。魏復先代古樂，自夔始也。晉武受命，百度草創，泰始二年詔郊廟明堂禮樂權用魏儀，遵周室肇稱殷禮之義，但使傅玄改其樂章而已。永嘉之亂，舊典不存，賀循為太常，始有登歌之樂。明帝太寧末，又詔阮孚增益之。至孝武太元之世，郊祀遂不設樂。宋文帝元嘉中，南郊始設登歌，廟舞猶闕，乃詔顏延之造天地郊登歌三篇，大抵依仿晉曲，是則宋初又仍晉也。南齊梁陳，初皆沿襲，後更創制，以為一代之典，元魏宇文，繼有朔漠，宣武以後，雅好胡曲，郊廟之樂，徒有其名。隋文平陳，始獲江左舊江左舊樂，乃調五音，為五夏，二舞，登歌，房中等十四調，賓祭用之。唐高祖受禪，未遑改造；樂府尚用前世舊文。武德九年，乃命祖孝孫修定雅樂，而梁陳盡吳楚之音；周齊雜胡戎之伎，於是斟酌南北，考以古音，作為唐樂，貞觀二年奏之。安史作亂，咸鎬為墟，五代相承，享國不永，制作之事，蓋所未暇，朝廷宗廟典章文物，但按故常，以為程式云。
307 	二　燕射歌辭
308 	儀禮燕禮曰『工歌鹿鳴，四牡，皇皇者華。笙入，奏南陔，白華，華黍。乃間歌魚麗，笙由庚，歌南有嘉魚，笙崇丘，歌南山有臺，笙由儀，遂歌鄉樂，周南關雎，葛覃，卷耳，召南，鵲巢，採繁，採蘋。』此燕饗之有樂也。大司樂曰『大射，王出入，奏王夏。及射，令奏騶虞。詔諸侯以弓矢舞，樂師燕射帥射夫以弓矢舞，大師大射帥瞽而歌射節。』此大射之有樂也。王制曰『天子食舉以樂。』大司樂『王大食三宥皆令奏鐘鼓。』漢鮑業曰『古者天子飲食必順四時五味，故有食舉之樂，所以順天地，養神明，求福應也。』此食舉之有樂也。隋書樂志曰『漢明帝時樂有四品，其二曰雅頌樂，闢雍饗射之所用。則孝經所謂移風易俗，莫善於樂，禮記曰，揖攘而治天下者，禮樂之謂也。』三曰黃門鼓吹，天子宴群臣之所用也。則詩所謂『坎坎鼓我，蹲蹲舞我』者也。
309 	漢有殿中御飯食舉七曲，大樂食舉十三曲。魏有雅樂四曲，皆取周詩鹿鳴，晉荀勖以鹿鳴燕嘉賓，無取於朝，乃除鹿鳴舊歌，更作行禮詩四篇，先陳三朝朝宗之義，又為王公上壽酒食舉樂歌詩十二篇。司律陳頎以為三元肇發，群後奉璧，趨步拜起，莫非行禮，豈容別設一樂謂之行禮？荀譏鹿鳴之失，似悟昔謬，還制四篇，復襲前軌，亦未為得也。終宋齊以來，相承用之。梁陳三朝樂有四十九等，其曲有相和，五引，及俊雅等七曲。後魏道武初正月上日，饗群臣，備列宮縣正樂；奏燕趙秦吳之音，五方殊俗之曲，四時饗會亦用之。隋煬帝初，詔秘書省學士定殿前樂工歌十四曲，終大業之世，每舉用焉。其後又因高祖七部樂，乃定以為九部。唐武德初，宴享承隋舊制，用九部樂。貞觀中，張文收造宴樂，於是分為十部。後更分宴樂為立坐二部。天寶以後，宴樂西涼龜茲部著錄者二百餘曲，而清樂天竺諸部不在焉。
310 	三　鼓吹曲辭
311 	鼓吹曲，一曰短簫鐃歌。劉瓛定軍禮云『鼓吹未知其始也，漢班壹雄朔野而有之矣，鳴笳以和簫聲，非八音也。騷人曰「鳴篪吹竽」是也。』蔡邕禮樂志曰『漢樂四品；其四曰短簫鐃歌，軍樂也。黃帝岐伯所作，以建威揚德，風敵勸士也。』周禮大司樂曰『王師大獻，則令奏愷樂。』大司馬曰『師有功則愷樂獻於社。』鄭康成曰『兵樂曰愷，獻功之樂也。』宋書樂志曰『雍門周說孟嘗君鼓吹於不測之淵。說者云，鼓自一物，吹自竽籟之屬，非簫鼓合奏，別為一樂之名也。然則短簫鐃歌此時未名鼓吹矣。應劭漢鹵簿圖唯有騎執箛。箛即笳，不云鼓吹。而漢世有黃門鼓吹。漢享宴食舉樂十三曲，與魏世鼓吹長簫同。長簫短簫，伎錄並云「絲竹合作，執節者歌。」又建初錄云「務成，黃爵，玄云，遠期皆騎吹曲，非鼓吹曲。」此則列於殿庭者名鼓吹，今之從行鼓吹為騎吹，二曲異也。又孫權觀魏武軍，作鼓吹而還，此應是今之鼓吹。魏晉世又假諸將帥及牙門曲，蓋鼓吹，斯則其時方謂之鼓吹矣。』按西京雜記漢大駕祠甘泉汾陰，備千乘萬騎，有黃門前後部鼓吹，則不獨列於殿庭者名鼓吹也。
312 	漢遠如期曲辭，有雅樂陳及增壽萬年等語，無馬上奏樂之意，則遠如期又非騎吹曲也。晉中興書曰『漢武帝時，南越加置交趾九真日南合浦南海鬱林蒼悟七郡，皆假鼓吹。』東觀漢記曰『建初中班超拜長史，假鼓吹麾幢。』則短簫鐃歌，漢時已名鼓吹，不自魏晉始也。崔豹古今注曰『漢樂有黃門鼓吹，天子所以宴樂群臣也。短簫鐃歌，鼓吹之一章爾，亦以賜有功諸侯。』然則黃門鼓吹短簫鐃歌與橫吹曲得通名鼓吹，但所用異爾。漢有朱鷺等二十二曲，列於鼓吹，謂之鐃歌。及魏受命，使繆襲改其十二曲，而君馬黃，雉子班，聖人出，臨高臺，遠如期，石留，務成，玄云，黃爵，釣竿十曲並仍舊名。是時吳亦使韋昭改制十二曲，其十曲亦因之。而魏吳歌辭存者唯十二曲，餘皆不傳。晉武帝受禪，命傅玄制二十二曲，而玄雲釣竿之名不改舊漢。宋齊並用漢曲，又充庭十六曲，梁高祖乃去其四，留其十二，更制新歌，合四時也。北齊二十曲皆改古名，其黃爵釣竿略而不用。後周宣帝革前代鼓吹制為十五曲，並述功德受命以相代，大抵多言戰陣之事。隋制列鼓吹為四部，唐則又增為五部，部各有曲，唯羽葆諸曲，備敘功業，如前代之制。齊武帝時，壽昌殿南合置白鷺鼓吹二曲，以為宴樂。陳後主常遣宮女習北方簫鼓，謂之代北，酒酣則奏之，此又施於燕私矣。
313 	四　橫吹曲辭
314 	橫吹曲，其始亦謂之鼓吹，馬上奏之，蓋軍中之樂也。北狄諸國，皆馬上作樂，故自漢已來，北狄樂總歸鼓吹署。其後分為二部，有簫笳者為鼓吹，用之朝會道路，亦以給賜；漢武帝時，南越七部皆給鼓吹是也。有鼓角者為橫吹，用之軍中，馬上所奏者是也。按周禮曰『以鼖鼓鼓軍事。』舊說云，蚩尤氏帥魑魅與黃帝戰於涿鹿，帝乃始命吹角為龍鳴以御之。其後魏武北征烏丸，越沙漠而軍士思歸，於是減為半鳴。尤更悲矣。橫吹有雙角，即胡樂也。漢博望侯張騫入西域，傳其法於西京，唯得摩訶兜勒一曲，李延年因胡曲更造新聲二十八解，乘輿以為武樂，後漢以給邊將。和帝時，萬人將軍得用之。魏晉以來，二十八解不復具存，而世所用者，有黃鵠等十曲，其辭後亡。又有關山月等八曲，後世之所加也。後魏之世，有簸邏回歌，其曲多可汗之辭，皆燕魏之際鮮卑歌，歌辭虜音，不可曉解，蓋大角曲也。又古今樂錄有梁鼓角橫吹曲，多敘慕容垂及姚泓時戰陣之事，其曲有企喻等歌三十六曲，總六十六曲，未詳時用何篇也。自隋以後，始以橫吹用之鹵簿，與鼓吹列為四部，總謂之鼓吹：一曰棡鼓部，二曰鐃鼓部，三曰大橫吹部，四曰小橫吹部。唐制，太常鼓吹令掌鼓欥施用調習之節，以備鹵簿之儀，而分五部：一曰鼓吹部，二曰羽葆部，三曰鐃吹部，四曰大橫吹部，五曰小橫吹部。
315 	五　相和歌辭
316 	宋書樂志曰『相和，漢舊曲也。絲竹更相和，執節者歌。本一部，魏明帝分為二：更遞，夜宿。本十七曲，朱生宋識列和等復合之為十三曲。』其後晉荀勖又採舊辭施用於世，謂之清商三調歌詩，即沈約所謂『因管弦金石造歌以被之』者也。唐書樂志曰『平調，清調，瑟調，皆周房中曲之遺聲，漢世謂之三調，又有楚調，側調。楚調者，漢房中樂也。高帝樂楚聲。故房中樂皆楚聲也。側調者，生於楚調，與前三調總謂之相和調。』晉書樂志曰『凡樂章古辭之存者，並漢世街陌謳謠，江南可採蓮，烏生十五子，白頭吟之屬。』其後漸被於弦管，即相和諸曲是也。魏晉之世，相承用之。永嘉之亂，五都淪覆，中朝舊音，散落江左，後魏孝文宣武用師淮漢，收其所獲南音，謂之清商樂，相和諸曲，亦皆在焉。所謂清商正聲，相和五調伎也。凡諸調歌辭，並以一章為一解。古今樂錄曰『傖歌以一句為一解。中國以一章為一解。』王僧虔啟云『古曰章，今曰解。』解有多少，當時先詩而後聲，詩敘事，聲成文，必使志盡於詩，音盡於曲，是以作詩有豐約，制解有多少，猶詩君子陽陽兩解，南山有臺五解之類也。又諸調曲皆有辭有聲，而大曲又有艷，有趨，有亂。辭者，其歌詩也。聲者，若『羊吾夷』『伊那阿』之類也。艷在曲之前趨，與亂在曲之後，亦猶吳聲西曲前有和，後有送也。又大曲十五曲，沈約並列於瑟調，又別敘大曲於其後，唯滿歌行不曲，諸調不載，故附見於大曲之下。其曲調先後，亦準技錄為次云。
317 	六　清商曲辭
318 	清商樂，一曰清樂。清樂者，九代之遺聲，其始即相和三調是也。並漢魏以來舊曲。其辭皆古調及魏三祖所作。自晉朝播遷，其音分散。苻堅滅涼得之，傳於前後二秦。及宋武定關中，因而入南，不復存於內地。自是已後，南朝文物，號為最盛，民謠國俗，亦世有新聲，故王僧虔論三調歌曰『今之清商，實由銅雀，魏氏三祖，風流可懷，京洛相高，江左彌重，而情變聽改，稍復零落，十數年間，亡者將半，所以追余操而長懷，撫遺器而嘆息者矣。』後魏孝文討淮漢，宣武定壽春，收其聲伎，得江左所傳中原舊曲，明君，聖主，公莫，白鳩之屬，及江南吳歌，荊楚西聲，總謂之清商樂。至於殿庭饗宴，則兼奏之。遭梁陳亡亂，存者益寡。及隋平陳得之，文帝善其節奏，曰『此華夏正聲也。』乃微更損益，去其哀怨，考而補之，以新定律呂，更造樂器，因於太常置清商署以管之，謂之清樂。開皇初，始置七部樂，清商伎其一也。
319 	大業中，煬帝乃定清樂西涼等為九部，而清樂歌曲有楊伴，舞曲有明君並契，樂器有鐘磬琴瑟擊琴琵琶箜篌築箏節鼓笙笛簫篪塤等十五種，為一部。唐又增吹葉而無塤。隋室喪亂，日益淪缺，唐貞觀中，用十部樂，清樂亦在焉。至武后時，猶有六十三曲，其後四十四曲存焉。長安已後，朝廷不重古曲，工伎寖缺，能合於管弦者，惟明君，楊伴，驍壺，春歌，秋歌，白雪，堂堂，春江花月夜等八曲，自是樂章訛失，與吳音轉遠。開元中，劉貺以為宜取吳人使之傳習，以問歌工李郎子。郎子北人，學於江都人俞才生，時聲調已失。惟雅歌曲辭，辭典而音雅。後郎子亡去，清樂之歌遂闕。自周隋以來，管弦雅歌，將數百曲，多用西涼樂，鼓舞曲多用龜茲樂，唯琴工猶傳楚漢舊聲，及清調蔡邕五弄，楚調四弄，謂之九弄，雅聲獨存。
320 	七　舞曲歌辭
321 	通典曰『樂之在耳者曰聲，在目者曰容，聲應乎耳，可以聽知，容藏於心，難以貌觀，故聖人假干戚羽旄以表其容，發揚蹈厲以見其意，聲容選和而後大樂備矣。』詩序曰『詠歌之不足，不知手之舞之足之蹈之。』然樂心內發，感物而動，不覺手之自運，歡之至也，此舞之所由起也。舞亦謂之萬。禮記外傳曰『武王以萬人同滅商，』故謂舞為萬。商頌曰『萬舞有奕，』則殷已謂之萬矣。魯頌曰『萬舞洋洋；』衛詩曰『公庭萬舞；』然則萬亦舞之名也。春秋魯隱公五年『考仲子之宮，將萬焉。因問羽數於眾仲。眾仲對曰「天子用八，諸侯六，大夫四，士二，舞所以節八音而行八風，故自八而下。」於是初獻六羽，始用六佾也。』杜預以為六六三十六人。而沈約非之，曰『八音克諧，然後成樂，故必以八人為列，自天子至士，降殺以兩，兩者減其二列爾，預以為一列又減二人，至士止餘四人，豈復成樂！服虔謂「天子八八，諸侯六八，大夫四八，士二八，」於義為允也。』
322 	周有六舞：一曰帗舞，二曰羽舞，三曰皇舞，四曰旄舞，五曰干舞，六曰人舞。帗舞者，析五彩繒若漢靈星舞子所持是也，羽舞者，析羽也。皇舞者，雜五彩羽如鳳凰色，持之以舞也。旄舞者。犛牛之尾也，干舞者，兵舞，持盾而舞也。人舞者，無所執，以手袖為威儀也。周官舞師掌教兵舞，帥而舞山川之祭祀；教帗舞，帥而舞社稷之祭祀；教羽舞，帥而舞四方之祭祀；教皇舞，帥而舞旱暵之事。樂師亦掌教國子小舞。自漢以後，樂舞寖盛，故有雅舞，有雜舞。雅舞用之郊廟朝饗，雜舞用之宴會。晉傅玄又有十餘小曲，名為舞曲。故南齊書載其辭云『獲罪於天，北徙朔方，墳墓誰掃，超若流光。』疑非宴樂之辭，未詳其所用也。前世樂飲酒酣，必自起舞，詩云『屢舞仙仙』是也。故知宴樂必舞，但不宜屢爾，譏在屢舞，不譏舞也。漢武帝樂飲，長沙定王起舞是也。自是已後，尤重以舞相屬，所屬者代起舞，猶世飲酒以杯相屬也。灌夫起舞以屬田蚡，晉謝安舞以屬桓嗣是也。近世以來，此風絕矣。
323 	八　琴曲歌辭
324 	琴者，先王所以脩身理性禁邪防淫者也，是故君子無故不去其身。唐書樂志曰『琴，禁也，夏至之音，陰氣初動，禁物之淫心也。』世本曰『琴，神農所造。』廣雅曰『琴，伏羲所造，長七尺二寸而有五弦。』揚雄琴清英曰『舜彈五弦之琴，而天下化。』琴操曰『琴長三尺六寸六分。象三百六十日；廣六寸，象六合也。文上曰池，池，水也，言其平；下曰濱，濱，賓也，言其服也。前廣後狹，象尊卑也。上圓下方，法天地也。五弦，象五行也。文王武王加二弦以合君臣之恩。』古今樂錄曰『今稱二弦為文武弦是也。』應劭風俗通曰『七弦法七星也。』三禮圖曰『琴第一弦為宮，次弦為商，次為角，次為羽，次為征，次為少宮，次為少商。』桓譚新論曰『今琴四尺五寸，法四時五行也。』崔豹古今注曰『蔡邕益琴為九弦，二弦大，次三弦小，次四弦尤小。』梁元帝纂要曰『古琴名有清角，黃帝之琴也。鳴鹿，循況，濫□，號鐘，自鳴，空中，皆齊桓公琴也。繞梁，楚莊王琴也。綠綺，司馬相如琴也。焦尾，蔡邕琴也。鳳凰，趙飛燕琴也。自伏羲制作之後，有瓠巴，師文，師襄，成連，伯牙，方子春，鐘子期皆善鼓琴，而其曲有暢，有操，有引，有弄。』
325 	琴論曰『和樂而作，命之曰暢，言達則兼濟天下而美暢其道也。憂愁而作，命之曰操，言窮則獨善其身而不失其操也。引者，進德修業，申達之名也。弄者，情性和暢，寬泰之名也。其後西漢時有慶安世者，為成帝侍郎，善為雙鳳離鸞之曲，齊人劉道疆能作單鳧寡鶴之弄，趙飛燕亦善為歸風送遠之操，皆妙絕當時，見稱後世。若夫心意感發，聲調諧應，大弦寬和而溫，小弦清廉而不亂，攫之深，醳之愉，斯為盡善矣。古琴曲有五曲，九引，十二操。五曲：一曰鹿鳴，二曰伐檀，三曰騶虞，四曰鵲巢，五曰白駒。九引：一曰烈女引，二曰伯妃引，三曰貞女引，四曰思歸引，五曰霹靂引，六曰走馬引，七曰箜篌引，八曰琴引，九曰楚引。十二操：一曰將歸操，二曰猗蘭操，三曰龜山操，四曰越裳操，五曰拘幽操，六曰岐山操，七曰履霜操，八曰朝飛操，九曰別鶴操，十曰殘形操，十一曰水仙操，十二曰襄陵操。自是已後，作者相繼，而其義與其所起略可考而知，故不復備論。』樂府解題曰『琴操紀事好與本傳相違，存之者以廣異聞也。』
326 	九　雜曲歌辭
327 	宋書樂志曰『古者天子聽政，使公卿大夫獻詩，耆艾脩之，而後王斟酌焉，然後被於聲。於是有採詩之官。周室下衰，官失其職。漢魏之世，歌詠雜興，而詩之流乃有八名：曰行，曰引，曰歌，曰謠，曰吟，曰詠，曰怨，曰嘆，皆詩人六義之餘也。至其協聲律，播金石，而總謂之曲。若夫均奏之高下。音節之緩急，文辭之多少，則系乎作者才思之淺深，與其風俗之薄厚。當是時，如司馬相如曹植之徒，所為文章深厚爾雅，猶有古之遺風焉。自晉遷江左，下逮隋唐，德澤寖微，風化不競，去聖逾遠，繁音日滋，艷曲興於南朝，胡音生於北俗，哀淫靡曼之辭，迭作並起，流而忘返，以至陵夷。原其所由，蓋不能制雅樂以相變，大抵多溺於鄭衛，由是新聲熾而雅音廢矣。昔晉平公說新聲，而師曠知公室之將卑；李延年善為新聲變曲，而聞者莫不感動，其後元帝自度曲被聲歌而漢業遂衰，曹妙達等改易新聲，而隋文不能救。嗚呼，新聲之感人如此，是以為世所貴。雖□情之作，或出一時，而聲辭淺迫，少復近古。故蕭齊之將亡也，有伴侶；高齊之將亡也，有無愁；陳之將亡也，有玉樹後庭花；隋之將亡也，有泛龍舟。所謂煩手淫聲，爭新怨衰，此又新聲之弊也。
328 	雜曲者，歷代有之，或心志之所存，或情思之所感，或宴游歡樂之所發，或憂愁憤怨之所興，或敘離別悲傷之懷，或言征戰行役之苦，或緣於佛老，或出自夷虜，兼收備載，故總謂之雜曲。自秦漢以來，數千百歲，文人才士，作者非一。干戈之後，喪亂之餘，亡失既多，聲辭不具，故有名存義亡不見所起。而有古辭可考者，則若傷歌行，生別離，長相思，棗下何纂纂之類是也。復有不見古辭而後人繼有擬述，可以概見其義者，則若出自薊北門，結客少年場，秦女卷衣，半度溪，空城雀，齊謳，吳趨，會吟，悲哉之類是也。又如漢阮瑀駕出北郭門。曹植之惟漢，苦思，欲游南山，事君，車已駕，桂之樹等行，磐石，驅車，浮萍，種葛，籲嗟，□□等篇，傅玄之云白子高，前有一尊酒，鴻雁生塞北行，昔君，飛塵，車遙遙篇。陸機之置酒，謝惠連之晨風，鮑照之鴻雁，如此之類，其名甚多。或因意命題，或學古敘事，其辭具在，故不復備論。
329 	十　近代曲辭
330 	荀子曰『久則論略，近則論詳，』言世近而易知也。兩漢聲詩著於史者，唯郊祀，安世之歌而已。班固以巡狩福應之事，不序郊廟，故餘皆弗論。由是漢之雜曲所見者少，而相和鐃歌或至不可曉解，非無傳也，久故也。魏晉已後，訖於梁陳，雖略可考，猶不若隋唐之為詳，非獨傳者加多也，近故也。近代曲者，亦雜曲也，以其出於隋唐之世，故曰近代曲也。隋自開皇初，文帝置七部樂：一曰西涼伎，二曰清商伎，三曰高麗伎，四曰天竺伎，五曰安國伎，六曰龜茲伎，七曰文康伎；至大業中，煬帝乃立清樂，西涼，龜茲，天竺，康國，疏勒，安國，高麗，禮畢，以為九部。樂器工衣，於是大備。唐武德初，因隋舊制，用九都樂。太宗增高昌樂，又造宴樂，而去禮畢曲，其著令者十部：一曰宴樂，二曰清商，三曰西涼，四曰天竺，五曰高麗，六曰龜茲，七曰安國，八曰疏勒，九曰高昌，十曰康國，而總謂之燕樂。聲辭繁雜，不可勝紀。凡燕樂諸曲始於武德貞觀，盛於開元天寶。其著錄者十四調，二百二十二曲。又有梨園，別教院法，歌樂十一曲，雲韶樂二十曲，肅代以降，亦有因造，僖昭之亂，曲章亡缺，其所存者，概可見矣。
331 	十一　雜歌謠辭
332 	言者，心之聲也，歌者，聲之文也，情動於中，而形於言，言之不足，故嗟嘆之，嗟嘆之不足，故永歌之，歌之為言也，長言之也。夫欲上如抗，下如墜，曲如折，止如槁木，倨中矩，句中鉤，累累乎端如貫珠，此歌之善也。宋書樂志曰『黃帝帝堯之世，王化下洽，民樂無事，故因擊壤之歡，慶雲之瑞，民因以作歌。其後風衰雅缺，而妖淫靡曼之聲起。周衰，有秦青者善謳，而薛談學謳於秦青，未窮青之伎而辭歸。青餞之於郊，乃撫節悲歌，聲震林木，響遏行雲，薛談遂留不去以卒其業。又有韓娥者，東之齊，至雍門匱糧，乃鬻歌假食，既去而餘響繞梁三日不絕，左右謂其人不去也。過逆旅，逆旅人辱之，韓娥因曼聲哀哭，一里老幼悲秋，垂泣相對，三日不食，遽追之，韓娥還，復為曼聲長歌，一里老幼喜躍抃舞，不能自禁，忘向之悲也，乃厚賂遣之。故雍門之人善歌哭，效韓娥之遺聲。衛人王豹處淇川，善謳，河西之民皆化之。齊人綿駒居高唐，善歌，齊之右地亦傳其業。前漢有魯人虞公者。善歌，能令梁上塵起。若斯之類，並徒歌也。』
333 	爾雅曰『徒歌謂之謠。』廣雅曰『聲比於琴瑟曰歌。』韓詩章句曰『有章曲曰歌，無章曲曰謠。』梁元帝纂要曰『齊歌曰謳，吳歌曰歈，楚歌曰艷，浮歌曰哇，振旅而歌曰凱歌，堂上奏樂而歌曰登歌，亦曰升歌。』故歌曲有陽陵白露，朝日，魚麗，白水，白雪，江南，陽春，淮南，駕辯，淥水，陽阿，採菱，下里巴人，又有長歌，短歌，雅歌，緩歌，浩歌，放歌，怨歌，勞歌等行。漢世有相和歌，本出於街陌謳謠，而吳歌雜曲，始亦徒歌。復有但歌四曲，亦出自漢世，無弦節作伎，最先一人唱，三人和，魏武帝尤好之。時有宋容華者，清徹好聲，善唱此曲，當時特妙。自晉已後，不復傳，遂絕。凡歌有因地而作者，京兆邯鄲歌之類是也。有因人而作者，孺子才人歌之類是也。有傷時而作者，微子麥秀歌之類是也。有寓意而作者，張衡同聲歌之類是也。□戚以困而歌，項籍以窮而歌，屈原以愁而歌，卞和以怨而歌，雖所遇不同，至於發乎其情則一也。歷世以來，歌謠雜出，今並採錄，且以謠讖系其末云。
334 	十二　新樂府辭
335 	樂府之名，起於漢魏，然孝惠帝時，夏侯寬為樂府令，始以名官。至武帝乃立樂府，採詩夜誦，有趙代秦楚之謳。則採歌謠，被聲樂，其來蓋亦遠矣。凡樂府歌辭，有因聲而作歌者，若魏之三調，歌詩因弦管金石造歌以被之是也。有因歌而造聲者，若清商吳聲諸曲，始皆徒歌，既而被之弦管者是也。有有聲有辭者，若郊廟相和鐃歌橫吹等曲是也。有有辭而無聲者，若後人之所述作未必盡被於金石是也。新樂府者，皆唐世之新歌也。以其辭實樂府，而未嘗被於聲，故曰新樂府也。元微之病後人沿襲古題，唱和重復，謂不如寓意古題，刺美見事，猶有詩人引古以諷之義。近代唯杜甫悲陳陶，哀江頭，兵車，麗人等歌行，率皆即事名篇，無復倚傍，乃與白樂天李公垂輩謂是為當，遂不復更擬古題。因劉猛李餘賦樂府詩，咸有新意，乃作出門等行十餘篇。其有雖用古題，全無古義，則出門行不言離別，將進酒特書列女。其或頗同古義，全創新詞，則田家止述軍輸，捉捕請先螻蟻，如此之類，皆名樂府。由是觀之，自風雅之作，以至於今，莫非諷興當時之事，以貽後世之審音者，儻採歌謠以被聲樂，則新樂府其庶幾焉。
336 	詮賦第八
337 	詩有六義，其二曰賦。賦者，鋪也，鋪採孫云唐寫本作彩摛文，體物寫志也１。昔邵呂覽作召公稱公卿孫云唐寫本卿字無獻詩，師箴孫云唐寫本箴下有瞽字御覽五八七引有瞽字譚雲沈校賦上當脫瞍字賦２。傳云：登高能賦，可為大夫。詩序則同義，傳說則異體，總其歸塗，實相枝幹３。劉向雲孫云唐寫本劉上有故字云字無御覽亦有故字無雲字明不歌而頌，班固稱古詩之流也４。至如鄭莊之賦大隧，士蒍之賦狐裘，結言短韻，詞自己作，雖合賦體，明而未融５。及靈均唱騷，始廣聲貌。然孫云唐寫本然下有則字御覽引亦有則字賦也者，受命於詩人，孫云唐寫本人下有而字御覽亦有而字拓疑作括趙雲作拓字鈴木云案御覽玉海燉本並作拓字宇於楚辭孫云御覽有者字也６。於是荀況禮智７，宋玉風釣８，爰錫名號，與詩畫境９，六義附庸，蔚成大國。遂許云當作述客主元作至趙雲至作主以首孫云唐寫本作守引，極聲元脫曹補孫云唐寫本作形字貌以窮文，斯蓋別詩之原始，命賦之厥初也１０。
338 	秦世不文，頗有雜賦１１。漢初詞人，順孫云唐寫本順作循御覽亦作循流而作，陸賈扣其端，賈誼振其緒，枚馬同孫云唐寫本同作播御覽作洞其風，王揚騁其勢；皋朔元作翔曹改趙雲翔作朔已下，品物畢圖１２。繁積於宣時，校閱於成世，進御之賦千有餘首，討其源流，信興楚而盛漢矣１３。夫孫云唐寫本夫上有若字御覽亦有若字京殿苑獵，述行序孫云唐寫本作敘御覽亦作敘志，並體國經野，義尚光大，既履端於倡孫云唐寫本作唱御覽亦作唱序，亦歸餘於總亂１４。序以建言，首引情本；亂以理篇，迭致文契孫云唐寫本作寫送文勢御覽亦作寫送文勢１５。按那之卒章，閔馬元作焉朱改稱亂，故知殷人輯孫云唐寫本作緝頌，楚人理賦，斯並鴻裁之寰孫云唐寫本作環域，雅文之樞轄也１６。至於草區禽族，庶元作鹿曹改品雜類，則觸興致孫云唐寫本作置情，因變取會，擬諸形容，則言務纖密；象其物宜，則理貴側附；斯又小制孫云唐寫本作制之區畛，奇巧之機耍也１７。
339 	觀夫荀結隱語，事數自環；孫云御覽數作義環作懷宋發巧孫云唐寫本作誇御覽作誇談，實始淫麗１８。枚乘兔園，舉耍以會新１９；相如上林，繁類以成艷２０；賈誼鵩鳥，致辨於情理孫云唐寫本作衷２１；子淵洞簫，窮變於聲貌２２；孟堅兩都，明絢元作朋約朱依御覽改以雅贍孫云御覽作瞻雅２３；張衡二京，迅發一作拔孫云唐寫本作拔御覽亦作拔以宏富２４；子云甘泉，構深瑋孫云唐寫本作偉御覽亦作偉之風２５；延壽靈光，含飛動之勢２６；凡此十家，並辭賦之英傑也。及仲宣靡密，發端孫云唐寫本作篇御覽亦作篇必遒２７；偉長博通，孫云御覽作通博時逢壯採２８；太沖安仁，策勛於鴻規２９；士衡子安，底績於流制孫云御覽作制３０；景純綺巧，縟理有餘；３１彥伯梗概，情韻不匱３２；亦魏晉之賦首也。
340 	原夫登高之旨，蓋睹物興情。情以物興，故義必明雅；物以情觀，孫云唐寫本作睹故詞必巧麗。麗詞雅義，符採相勝，如組織之品朱紫，畫繪之著孫云御覽作差玄黃，文雖新而有質，孫云唐寫本新作雜御覽質作實色雖糅而有本，一作儀孫云唐寫本作義此立賦之大體也。３３然逐末之儔，蔑棄其本，雖讀千賦，孫云御覽作千首愈惑體要，３４遂使繁華損孫云御覽作折枝，膏腴害骨，無貴趙雲作實風軌，莫益勸戒３５，此揚子所以追悔於雕蟲，貽誚于霧縠者也３６。
341 	贊曰：賦自詩出，分歧異派孫云唐寫本作異流分派３７。寫物圖貌，蔚似雕畫。□趙雲作抑滯必揚，言庸孫云唐寫本作曠無隘３８。風歸麗則，辭翦美稗趙雲作詞翦稊稗３９。
342 	１　鄭注周禮大師曰『賦之言鋪，直鋪陳今之政教善惡。』李詳黃注補正曰『毛詩關雎序，詩有六義，二曰賦。正義云「賦者，鋪陳今之政教善惡，其言通正變，兼美刺。」又云「直陳其事不譬喻者，皆賦辭。」案彥和鋪採二語，特指詞人之賦而言，非六義之本源也。』紀評曰『鋪採摛文，盡賦之體；體物寫志，盡賦之旨。』
343 	２　國語周語上『召公曰「故天子聽政，使公卿至於列士獻詩，韋注『獻詩以風也。』瞽獻曲，史獻書，師箴，韋注『師，少師也。箴，箴刺王闕以正得失也。』瞍賦，韋注『無眸子曰瞍。賦公卿列士所獻詩也。』蒙誦。」』韋注『有眸子而無見曰蒙。周禮蒙主弦歌諷誦，謂箴諫之語也。』唐寫本公下無卿字，非是。箴下有瞽字，應據國語改為瞍字。
344 	３　毛詩鄘風定之方中傳曰『故建邦能命龜，田能施命，作器能銘，使能造命，升高能賦，師旅能誓，山川能說，喪紀能誄，祭祀能語，君子能此九者，可謂有德音，可以為大夫。』正義曰『升高能賦者，謂升高有所見，能為詩賦其形狀，鋪陳其事勢也。』詩序同義，謂賦與比興並列於六義；傳說異體，謂周語以賦與詩箴諫，毛傳以賦與誓說誄別稱，有似乎自成一體也。然要其歸，皆賦詩陳事，非有大殊異，故曰實相枝幹。又竊謂賦比興三義並列，若荀屈之賦，自六義之賦流衍而成，則不得賦中雜出比興。今觀荀屈之賦，比興實繁，即士薦所作，有狐裘尨茸語，三句之中，興居其一，謂賦之原始，即取六義之賦推演而成，或未必然。春秋列國朝聘，賓主多賦詩言志，蓋隨時口誦，不待樂奏也。周語析言之。故以瞍賦蒙誦並稱，劉向統言之，故云不歌而誦謂之賦。竊疑賦自有一種聲調，細別之與歌不同，與誦亦不同，荀屈所創之賦，系取瞍賦之聲調而作，故雖雜出比興，無害其為賦也。漢世朱買臣九江被公能讀離騷，蓋不僅能讀楚國方音，兼能明賦之聲調耳。荀子有成相篇，俞樾說『此相字即舂不相之相，禮記曲禮篇鄰有喪，舂不相。鄭注曰「相謂送杵聲。」蓋古人於勞役之事，必為歌謳以相勸勉，蓋舉大木者呼邪許之比，其樂曲即謂之相。請成相者，請成此曲也。漢志有成相雜詞，足徵古有此體。』又蒿裏薤露二曲，本古挽歌，而曹操借以寫漢末離亂之事。荀卿屈原之作賦，或亦借舊有聲調別造新詞以體物寫情歟？
345 	４　唐寫本劉向上有故字，是。雲字衍，應刪。漢書藝文志『不歌而誦謂之賦。』『賦者，古詩之流也，』班固兩都賦序語。
346 	５　左隱元年傳『公入而賦「大隧之中，其樂也融融。」姜出而賦「大隧之外，其樂也洩洩。」』正義『賦詩謂自作詩也。中融外洩，各自為韻，蓋所賦之詩有此辭，傳略而言之。』又僖五年傳『士薦退而賦曰「狐裘尨茸，一國三公，吾誰適從！」』杜注『士薦自作詩也。』蒍即短之偽別字。逢盛碑『命有悠短，』『悠短』即修短也。廣韻上聲二十四緩『短，都管切。短同上。』結言短韻，謂鄭莊之賦僅二句，士薦之賦僅三句也，唐寫本短字不誤。詩齊風東方之日箋曰『日在東方，其明未融。』正義曰『昭五年左傳云「日上，其中明而未融，其當旦乎。」服虔云「融，高也。」案既醉「昭明有融。」傳曰「融，長也。」謂日高其光照長遠。日之旦明未高，故以喻不明也。』
347 	６　唐寫本作『然則賦也者，』是。黃疑拓作括，非是。唐寫本正作拓。紀評曰『拓字不誤，開拓之義也。顏延年宋郊祀歌「奄受敷錫，宅中拓宇。」李善注引漢書虞詡曰「先帝開拓土宇。」』案李注引範曄後漢書虞詡傳，紀評誤脫後字。
348 	７　荀子賦篇所載六首：禮，知，云，蠶，箴，及篇末佹詩是也。茲錄禮知二篇於左：爰有大物，非絲非帛，文理成章；非日非月，為天下明。生者以壽，死者以葬；城郭以固，三軍以強；粹而王，駁而伯，無一焉而亡。臣愚不識，敢請之王。案此即彥和所云結句隱語。下知賦同。王曰：此夫文而不採者與？簡然易知而致有理者與？君子所敬而小人所不者與？性不得則若禽獸，性得之則甚雅似者與？匹夫隆之則為聖人，諸侯隆之則一四海者與？致明而約，甚順而體。請歸之禮。禮此一字即題目，古書題多在文後，如禮記樂記篇子貢問樂即其例。
349 	皇天降物，以示下民。或厚或薄，帝不齊均。桀紂以亂，湯武以賢。湣湣淑淑，皇皇穆穆；周流四海，曾不崇日。君子以修，跖以穿室。大參乎天，精微而無形；行義以正，事業以成；可以禁暴足窮，百姓待之而後寧泰。楊注云當為泰寧。臣愚不識，願聞其名。曰：此夫安寬平而危險隘者邪？修潔之為親而雜污之為狄者耶？狄讀為逖。甚深藏而外勝敵者耶？法禹舜而能弇跡者耶？行為動靜待之而後適者耶？血氣之精也，志意之榮也。百姓待之而後寧也，天下待之而後平也，明達純粹而無疵也，夫是之謂君子之知。知。
350 	８　宋玉賦自楚詞文選所載外，有諷，笛，釣，大言，小言，五篇，皆在古文苑。張惠言以為皆五代宋人聚斂假託為之。文選有風賦當可信。
351 	９　謂荀宋所造，始以賦名。王虯孫讀賦卮言導源篇曰『荀況賦篇言請陳佹詩；班固言賦者古詩之流，曰佹旁出之辭，曰流每下之說。夫既與詩分體，則義兼比興，用長箴頌矣。單行之始，椎輪晚周，別子為祖，荀況屈平是也。繼別為宗，宋玉是也。追其統系，三百篇其百世不遷之宗矣。下此則兩家歧出，有由屈子分支者，有自荀卿別派者，昭明序選，所云以荀宋表前，賈馬繼後，而慨然於源流自茲也。相如之徒，敷興摛文，乃從荀法；賈傅以下，湛思渺慮，具有屈心。抑荀正而屈變，馬愉而賈戚，雖雲一轂，略已殊塗。賦家極軌，耍當盛漢之隆，而或命騷為的，偏奉東京，豈曰知言者哉。』抱樸子鈞世篇『毛詩者，華彩之辭也，然不及上林羽獵二京三都之汪濊博富也。若夫俱論宮室，而奚斯路寢之頌，何如王生之賦靈光乎？同說游獵，而叔畋盧令之詩，何如相如之言上林乎？並美祭祀，而清廟云漢之辭，何如郭氏南郊之艷乎？等稱征伐，而出車六月之作，何如陳琳武軍之壯乎？則舉條可以覺焉。』
352 	１０漢書藝文志雜賦十二家，首列客主賦十八篇。沈欽韓曰『子墨客卿翰林主人蓋用其體。』荀子賦皆用兩人問對之體，客主賦當取法於此。述客主以首引，謂荀卿賦；極聲貌以窮文，謂屈原賦。故曰『斯蓋別詩之原始，命賦之厥初。』
353 	１１漢書藝文志秦時雜賦九篇，沈欽韓曰『文心雕龍詮賦篇「秦世不文，頗有雜賦，」本此。』
354 	１２藝文志陸賈賦三篇。案賈賦今無存者。賈誼賦七篇。王應麟曰『惜誓，吊屈原，鵩賦，古文苑有旱雲，虡賦，隋志梁有賈誼集四卷。』枚乘賦九篇。王應麟曰『古文苑有梁王菟園賦。文選王粲七哀詩注「枚乘集有臨霸池遠訣賦。」隋志乘集二卷。』王先謙曰『西京雜記有柳賦。又略見初學記二十八。』司馬相如賦二十九篇。沈欽韓曰『隋志相如集一卷。』葉德輝曰『本傳有子虛賦文選分亡是公以下為上林賦。哀秦二世賦，大人賦凡三篇。文選有長門賦一篇。藝文類聚人部有美人賦一篇。古文苑及初學記人部同。文選魏都賦注有黎賦。北堂書鈔百四十六有魚菹賦。』陶紹曾曰『玉篇石部有梓桐山賦。』王褒賦十六篇。王應麟曰『本傳作甘泉洞簫頌。楚辭有九懷。文選注有碧雞頌。隋唐志集五卷。』揚雄賦十二篇。王應麟曰『本傳作四賦。志云「入揚雄八篇。」蓋七略所載止四賦也。古文苑有太玄蜀都逐貧賦，文選注有覈靈賦。』沈欽韓曰『覈靈賦略見御覽一。』
355 	陶紹曾曰『說文氐部引雄賦「響若氐隤，」蓋解嘲古亦謂之賦也。當在此十二篇中。』枚皋賦百二十篇。本傳云『其尤慢戲不可讀者，尚數十篇。』王應麟曰『本傳凡可讀者百二十篇。』案皋制賦最多，而皋賦今不可見。漢書皋傳云『皋從行至甘泉雍河東，東巡狩，封泰山，塞決河宣房，游觀三輔離宮觀，臨山澤弋獵射馭狗馬，蹴鞠刻鏤，上有所感，輒使賦之。為文疾，受詔輒成，故所賦者多。司馬相如善為文而遲，故所作少，而善於皋。』藝文志不載東方朔賦。其本傳云，『有封泰山，責和氏璧，及皇太子生，禖，屏風，殿上柏柱，平樂觀獵賦諸篇。』御覽三百五十有朔對驃騎難。品物畢圖，謂皋朔輒受詔賦宮館奇獸異物也。
356 	１３班固兩都賦序『至於武宣之世，乃崇禮官，考文章。……故孝成之世，論而錄之，蓋奏御者千有餘篇。』藝文志『至成帝時，詔光祿大夫劉向校經傳諸子詩賦。』
357 	１４黃注『京殿，文選兩都，二京，靈光，景福之類是也；苑獵，上林，甘泉，長楊，羽獵之類是也；述行，北征，東征之類是也；序志，幽通，思玄之類是也。』周禮天官太宰『體國經野。』鄭注『體，猶分也。經，謂為之里數。』左文元年傳『先王之正時也，履端於始，歸餘於終。』王逸離騷注『亂，理也。所以發理詞，指，總撮其要也。極意陳詞，文彩紛華，後結括一言以明所趣之意也。』桂馥札樸六『騷賦篇末皆有亂詞。亂者猶關雎之亂。樂記「武亂皆坐，周召之治也。」鄭注「亂，謂失行列也。」記又云「行其綴兆，要其節奏，行列得正焉，進退得齊焉。」馥謂亂則行列不必正，進退不必齊。案騷賦之末，煩音促節，其句調韻腳，與前文各異，亦失行列進退之意。』案桂意蓋本國語韋昭注。
358 	１５『迭致文契』唐寫本作『寫送文勢。』趙君萬里曰：『案御覽五八七引此文，與唐本正合。』案唐寫本是。寫送是六朝人常語，意謂充足也。附會篇『克終底績，寄深寫送。』亦謂一篇之終，當文勢充足也。
359 	１６國語魯語下『閔馬父曰，昔正考父校商之名頌十二篇於周大師，以那為首。其輯之亂曰：自古在昔，先民有作，溫恭朝夕，執事有恪。』韋昭注曰『輯，成也，凡作篇章，篇義既成，撮其大要為亂辭。詩者，歌也。所以節□者也，如今三節□矣，曲終乃更變章亂節，故謂之亂也。』紀評曰『分別體裁，經緯秩然，雖義可並存，而體不相假。蓋齊梁之際，小賦為多，故判其區畛，以明本末。』
360 	１７漢書藝文志有雜禽獸六畜昆蟲賦十八篇，王應麟曰『劉向別錄有行過江上弋雁賦，行弋賦，弋雌得雄賦。』又有雜器賦草木賦三十三篇。西京雜記雖雲出自吳均，然其時或尚及見漢代雜賦之遺，茲錄其所載小賦數首於下。
361 	枚乘柳賦
362 	忘憂之館，垂條之木，枝逶遲而含紫，葉萋萋而吐綠。出入風雲，去來羽族，既上下而好音，亦黃衣而絳足。蜩螗厲響，蜘蛛吐絲，階草漠漠，白日遲遲。於嗟細柳，流亂輕絲。君王淵穆其度，御群英而玩之，小臣瞽瞆。與此陳詞。於嗟樂兮！於是□盈縹玉之酒，爵獻金漿之醪；庶羞千族，盈滿六庖；弱絲清管，與風霜而共雕；槍鍠啾唧，蕭條寂寥；雋乂英旄，列襟聯袍；小臣莫效於鴻毛，空銜鮮而嗽醪。雖復河清海竭，終無增景於邊橑。
363 	漢惠帝諱盈，此文何以不諱，殆偽託也。茲復錄魏文帝柳賦一首以示例。
364 	魏文帝柳賦
365 	昔建安五年，上與袁紹戰於官渡，是時餘始植斯柳，自彼迄今十有五載矣。感物傷懷，乃作斯賦曰：伊中域之偉木兮，瑰姿妙其可珍；稟靈祇之篤施兮，與造化乎相因。四氣邁而代運兮，去冬節而涉春；彼庶卉之未動兮，固肇萌而先辰。盛德遷而南移兮，星鳥正而司分；應隆時而繁育兮，揚翠葉之青純。修幹偃蹇以虹指兮，柔條阿那而蛇伸；上扶疏而孛散兮，下交錯而龍鱗。在餘年之二七，植斯柳乎中庭；始圍寸而高尺，今連拱而九成。嗟日月之逝邁，忽亹亹以遄征；昔周游而處此，今倏忽而弗形；感遺物而懷故，俛惆悵以傷情。於是曜靈次乎鶉首兮，景風扇而增暖；豐宏陰而博覆兮，躬愷悌而弗倦；四馬望而傾蓋兮，行旅仰而回睠。秉至德而不伐兮，豈簡卑而擇賤；含精靈而奇生兮，保休體之豐衍；惟尺斷而能植兮，信永貞而可羨。此賦王粲亦同作，而文不全。
366 	路喬如鶴賦
367 	白鳥朱冠，鼓翼池幹。舉修距而躍躍，奮皓翅之□□。同翼宛修頸而顧步，啄沙磧而相歡；豈忘赤霄之上，忽池□而盤桓；飲清流而不舉，食稻粱而未安。故知野禽野性，未脫籠樊；賴吾王之廣愛，雖禽鳥兮抱恩；方騰驤而鳴舞，憑朱檻而為歡。
368 	公孫詭文鹿賦
369 	麀鹿濯濯，來我槐庭；食我槐葉，懷我德聲。質如湘縟，文如素綦；呦呦相召，小雅之詩。嘆丘山之比歲，逢梁王於一時。
370 	羊勝屏風賦
371 	屏風鞈匝，蔽我君王；重葩累繡，沓璧連璋；飾以文錦，映以流黃；畫以古烈，顒顒昂昂；藩後宜之，壽考無疆。
372 	鄒陽幾賦
373 	高樹凌雲，蟠紆煩冤，旁生附枝。王爾公輸之徒，荷斧斤，援葛□，攀喬枝，上不測之絕頂，伐之以歸。眇者督直，聾者磨礱，齊貢金斧，楚入名工。迺成斯幾，離奇髣佛，似龍蟠馬回，鳳去鸞歸。君王憑之，聖德日躋。
374 	中山王勝文木賦
375 	麗木離披，生彼高崖；拂天河而布葉，橫日路而擢枝。幼雛羸鷇，單雄寡雌，紛紜翔集，嘈嗷鳴啼，載重雪而梢勁風，將等歲於二儀。巧匠不識，王子見知，乃命班爾，載斧伐斯。隱若天崩，豁如地裂，華葉分披，條枝摧折。既剝既判，見其文章；或如龍盤虎踞，復似鸞集鳳翔；青緺紫綬，環璧珪璋；重山累嶂；連波疊浪；奔電屯雲，薄霧濃氛；□宗驥旅，雞族雉群；蠋繡鴦錦，蓮藻芰文；色比金而有裕，質參玉而無分。裁為用器，曲直舒卷；修竹映池，高松植巘。制為樂器，婉轉蟠紆；鳳將九子，龍導五駒。制為屏風，鬱岪穹隆。制為杖幾，極麗窮美。制為枕案，文章璀璨，彪炳煥汗。制為盤盂，採玩踟躕。猗與君子，其樂只且。
376 	１８案荀子五賦，皆假為隱語，以問於人，如禮賦曰：『臣愚不識，敢請之王。』其下則所問之人重演其義而告之。如王曰：『此夫文而不採者與？』此即彥和所謂『事數自環』也。巧談唐寫本作誇談，是。
377 	１９古文苑載枚乘菟園賦錯脫不可理，黃先生校釋之如下：
378 	枚叔梁王菟園賦
379 	修竹檀欒均夾池水句旋旋回旋之旋菟園均並馳道句臨廣衍均長冗二字有誤阪均『故』即阪字字形近訛徑一作正『於』疑衍昆侖均□即貌字觀相物『芴焉』芴即物字之誤焉字涉下而衍子兮字之誤也有似乎西山均西山隑隑企立之貌均恤一作邵焉□□即隗字高貌均□□二字有誤崣□句崟巖□即紆字加山爾『嵷』涉上而誤巍均□即巍字之誤巍或作巋歸旁俗書或作來所謂追來為歸也山又訛為川焉上有脫文暴熛句激揚塵埃均蛇上有脫文龍句奏林薄句『竹』疑衍游風踴焉句秋風揚焉句滿庶庶焉句紛紛紜紜句騰踴云亂均枝葉翬散均摩疑當作麾『來』涉上而形誤幡幡均焉溪谷沙石均洄波沸日句湲『浸』即湲之訛疾東句流連轔轔句陰發緒此三字有誤菲菲句訚訚讙擾句
380 	昆即從之省雞蝭一作弟蛙即鶗鴃也均倉庚密切句別鳥相離均哀鳴其中句若乃附巢蹇□二字有誤之傅於列樹也句欐欐讀與簁如若飛雪之重弗麗三字有誤也句西望西山句山鵲野鳩均白鷺鶻桐蓋鵃字之誤均鸇鶚鷂雕均翡翠鴝鵒均守蓋□字之訛爾雅□天狗狗戴勝句巢枝穴藏句被塘臨穀均聲音相聞句啄讀為咮尾離屬均翱翔群熙句交頸接翼均闟而未至句徐飛翋□即颯沓均往來霞水句離散而沒合均疾疾紛紛句若塵埃之間白雲均也予字有誤之幽冥究之乎無端均於是晚春早夏均邯鄲襄國易陽之容麗人及其燕飾子相予予之偽讀為與雜遝而往款焉句
381 	車馬接軫相屬均方輪錯轂均接望何字有誤驂句披銜跡蹶均自奮增絕均怵惕騰躍句水字有誤意而未發均因更陰逐心相秩奔一作奮一作奪六字有誤隧與墜字同林臨河句怒氣未竭均羽蓋繇□字之訛起句被以紅沫均濛濛若雨委雪均高冠扁即翩之省均焉長劍閑文選宦者傳論注引作閈蓋讀為岸均焉左挾彈均焉右執鞭均焉日移樂衰句游觀西園均『之芝』二字並涉下衍芝成宮闕句枝葉榮茂均選擇純熟句挈取含苴讀與咀同均復取其次句顧賜從者均於是從容安步均鬥雞走兔均俛仰釣射均烹熬炮炙均極歡到莫均若乃夫郊採桑之婦人兮□裼錯紆均連□方路均摩貤陀之訛長□發之訛句便娟數顧文選謝靈運會吟行注引作若採桑之女連褒方路磨陀長髻便娟數顧均芳溫往來句按精之訛神『連』即神字訛衍未結句已諾不分均縹並讀為艵進靖請之訛句儐請為顰笑連便均不可忍視也句於是婦人先稱曰句春陽生兮萋萋均不才子兮心哀均見嘉客兮不能歸均桑萎蠶饑中人望奈何句
382 	２０史記司馬相如傳『蜀人楊得意為狗監，侍上。上讀子虛賦而善之。曰「朕獨不得與此人同時哉！」得意曰「臣邑人司馬相如自言為此賦。」上驚，乃召問相如。相如曰「有是。然此乃諸侯之事，未足觀也。請為天子游獵賦，賦成奏之。」上許，令尚書給筆札。相如以子虛虛言也，為楚稱；烏有先生者，烏有此事也，為齊難；無是公者，無是人也，明天子之義；故空藉此三人為辭，以推天子諸侯之苑囿。其卒章歸之於節儉，因以諷諫。奏之天子，天子大悅。其辭曰……文載史記漢書相如本傳，辭繁不錄。賦奏，天子以為郎。無是公言天子上林廣大，山谷水泉萬物，及子虛言楚雲夢所有甚眾，侈靡過其實，且非理義所尚。故刪取其要歸正道而論之。』顏師古漢書注曰『言不尚其侈靡之論，但取終篇歸於正道耳，非謂削除其辭也。而說者便謂此賦已經史家刊剟，失其意矣。』
383 	２１史記賈生列傳『賈生為長沙王太傅。三年，有鴞飛入賈生舍，止於坐隅。楚人命鴞曰服。賈生既以適居長沙，長沙卑濕，自以為壽不得長，傷悼之，乃為賦以自廣。其辭曰：
384 	單閼之歲兮，四月孟夏；庚子日施兮，服集予舍；止於坐隅，貌甚閑暇。異物來集兮，私怪其故；發書占之兮，策言其度。曰野鳥入處兮，主人將去。請問於服兮，予去何之？吉乎告我，兇言其災，淹數之度兮，語予其期。服乃嘆息，舉首奮翼，口不能言，請對以臆。萬物變化兮，固無休息，斡流而遷兮，或推而還，形氣轉續兮，化變而蟺，沕穆無窮兮，胡可勝言。禍兮福所倚，福兮禍所伏，憂喜聚門兮，吉兇同域。彼吳強大兮，夫差以敗；越棲會稽兮，句踐霸世；斯游遂成兮，卒被五刑；傅說胥靡兮，迺相武丁。夫禍之與福兮，何異糾纆；命不可說兮，孰知其極。
385 	水激則旱兮，矢激則遠；萬物回薄兮，振蕩相轉。雲蒸雨降兮，錯繆相紛，大專槃物兮，坱軋無垠，天不可與慮兮，道不可與謀，遲數有命兮，惡識其時。且夫天地為爐兮，造化為工；陰陽為炭兮，萬物為銅。合散消息兮，安有常則；千變萬化兮，未始有極。忽然為人兮，何足控搏；化為異物兮，又何足患。小知自私兮，賤彼貴我；通人大觀兮，物無不可。貪夫殉財兮，烈士殉名；誇者死權兮，品庶馮生。怵迫之徒兮，或趨西東，大人不曲兮，億變齊同。拘士系俗兮，攌如囚拘；至人遺物兮，獨與道俱。眾人或或兮，好惡積意；真人恬漠兮，獨與道息。釋知遺形兮，超然自喪；寥廓忽荒兮，與道翱翔。乘流則逝兮，得坻則止；從軀委命兮，不私與己。其生若浮兮，其死若休，澹乎若深淵之靜，泛兮若不系之舟，不以生故自寶兮，養空而游。德人無累兮，知命不憂；細故□□兮，何足以疑！』賈生此賦與鶡冠子世兵篇文辭多同。史記伯夷列傳『貪夫殉財』作賈生曰，是世兵篇偽也。
386 	２２漢書王褒傳『褒字子淵，蜀人也。宣帝時為諫大夫。太子體不安，苦忽忽善忘不樂。詔使褒等皆之太子宮，虞侍太子，朝夕誦讀奇文，及所自造作。疾平復，迺歸。太子喜褒所為甘泉及洞簫頌，令後宮貴人左右皆誦讀之。』文選有洞簫賦，文繁不具錄。其篇末亂辭結句云：『連延駱驛，變無窮兮，』彥和窮變二字所本。
387 	２３後漢書班固傳『固字孟堅，年九歲，能屬文，誦詩賦。及長，遂博貫載籍，九流百家之言，無不窮究。所著典引，賓戲，應譏，詩，賦，銘，誄，頌，書，文，記，論，議，六言，在者凡四十一篇。』李調元賦話云『揚馬之賦，語皆單行，班張則閑有儷句，如周以龍興，秦以虎視，聲與風游，澤從雲翔等語是也。下逮魏晉，不失厥初。鮑昭江淹，權輿已肇。永明天監之際，吳均沈約諸人，音節諧和，屬對密切，而古意漸遠。庾子山沿其習，開隋唐之先躅；古變為律，子山實開其先。』本傳載兩都賦而無序文，茲從文選移錄其序，賦繁不錄。
388 	兩都賦序
389 	或曰，賦者古詩之流也。昔成康沒而頌聲寢，王澤竭而詩不作，大漢初定，日不暇給；至於武宣之世，乃崇禮官，考文章，內設金馬石渠之署，外興樂府協律之事，以興廢繼絕，潤色鴻業。是以眾庶悅豫，福應尤盛。白麟赤雁芝房寶鼎之歌，薦於郊廟；神雀五鳳甘露黃龍之瑞，以為年紀。故言語侍從之臣，若司馬相如虞丘壽王東方朔枚皋王褒劉向之屬，朝夕論思，日月獻納；而公卿大臣御史大夫倪寬太常孔□太中大夫董仲舒宗正劉德太子太傅蕭望之等時時間作。或以抒下情而通諷諭，或以宣上德而盡忠孝，雍容揄揚，著於後嗣，抑亦雅頌之亞也。故孝成之世，論而錄之，蓋奏御者千有餘篇，而後大漢之文章，炳焉與三代同風。且夫道有夷隆，學有粗密，因時而建德者，不以遠近易則；故皋陶歌虞，奚斯頌魯，同見採於孔氏，列於詩書，其義一也。稽之上古則如彼，考之漢室又如此，斯事雖細，然先臣之舊式，國家之遺美，不可闕也。臣竊見海內清平，朝廷無事，京師脩宮室浚城隍起苑囿以備制度，西土耆老，咸懷怨思，冀上之睠顧，而盛稱長安舊制，有陋□邑之議。故臣作兩都賦，以極眾人之所眩曜，折以今之法度。
390 	２４後漢書張衡傳『張衡字平子，南陽西鄂人也，少善屬文。時天下承平日久，自王侯以下，莫不逾侈。衡乃擬班固兩都作二京賦，因以諷諫。精思傅會，十年乃成。』楊泉物理論曰：『平子二京，文章卓然。』李善西京賦注引。衡本傳謂二京文多故不載。文選載西京東京兩賦，薛綜注。又載南都賦一首，文繁不錄。
391 	２５漢書揚雄傳『揚雄字子云，蜀郡成都人也。孝成帝時，客有薦雄文似相如者西京雜記三：『司馬長卿賦時人皆稱典而麗，雖詩人之作，不能加也。揚子雲曰「長卿賦不似從人間來，其神化所至邪。」子云學相如為賦而弗逮，故雅服焉。』上方郊祠甘泉泰畤汾陰后土，以求繼嗣，詔雄待詔承明之庭。正月，從上甘泉還，奏甘泉賦以風。甘泉本因秦離宮，既奢泰，而武帝復增通天高光迎風宮外。近則洪崖旁皇儲胥弩阹；遠則石關封巒枝鵲露寒棠梨師得；游觀屈奇瑰瑋，非木靡而不雕，墻塗而不畫，周宣所考，般庚所遷，夏卑宮室，唐虞棌椽三等之制也。且其為已久矣，非成帝所造。欲諫則非時。欲默則不能巳，故遂推而隆之，迺上比於帝室紫宮；若曰此非人力之所為，黨鬼神可也。』賦文繁不錄。
392 	２６後漢書王逸傳文苑傳上『王延壽字文考，有□才。少游魯國，作靈光殿賦。後蔡邕亦造此賦，未成，及見延壽所為，甚奇之，遂輟翰而已。』文選載其賦文，辭繁不錄，錄序於下：魯靈光殿者，蓋景帝程姬之子恭王餘之所立也。初，恭王眙都下國，好治宮室，遂因魯僖基兆而營焉。遭漢中微，盜賊奔突，自西京未央建章之殿，皆見隳壞，而靈光巋然獨存，意者豈非神明依憑支持，以保漢室者也。然其規矩制度，上應星宿，亦所以永安也。予客自南鄙，觀蓺於魯，睹斯而眙，曰：嗟乎！詩人之興，感物而作，故奚斯頌僖，歌其路寢，而功績存乎辭，德音昭乎聲。物以賦顯，事以頌宣，匪賦匪頌，將何述焉！
393 	２７三國魏志王粲傳『王粲，字仲宣，山陽高平人也。善屬文，舉筆便成，無所改定。時人常以為宿構，然正復精意覃思，亦不能加也。著詩賦論議垂六十篇。文帝書與元城令吳質曰「仲宣獨自善於辭賦，惜其體弱，不足起其文，至於所善，古人無以遠過也。」』發端唐寫本作發篇，是。嚴可均全後漢文輯粲賦有大暑，游海，浮淮，閑邪，出婦，思友，寡婦，初征，登樓，羽獵，酒，神女，槐樹等賦，雖頗殘闕，然篇率遒短，故彥和雲然。茲錄其登樓賦一首。
394 	登樓賦
395 	登茲樓以西望兮，聊假日以銷憂；覽斯宇之所處兮，實顯敞而寡仇。挾清漳之通浦兮，倚曲沮之長洲；背墳衍之廣陸兮，臨皋隰之沃流；北彌陶牧，西接昭丘；華實蔽野，黍稷盈疇。雖信美而非吾土兮，曾何足以少留！遭紛濁而遷逝兮，漫逾紀以迄今；情眷眷而懷歸兮，孰憂思之可任！憑軒檻以遙望兮，向北風而開襟；平原遠而極目兮，蔽荊山之高岑；路逶迤而修□兮，川既漾而濟深；悲舊鄉之壅隔兮，涕橫墜而弗禁。昔尼父之在陳兮，有歸歟之嘆音；鐘儀幽而楚奏兮，莊舄顯而越吟；人情同於懷土兮，豈窮達而異心！惟日月之逾邁兮，俟河清其未極，冀王道之一平兮，假高衢而騁力；懼匏瓜之徒懸兮，畏井渫之莫食。步棲遲以徙倚兮，白日忽其將匿；風蕭瑟而並興兮，天慘慘而無色；獸狂顧以求群兮，鳥相鳴而舉翼；原野闃其無人兮，征夫行而未息；心淒愴以感發兮，意忉怛而憯惻。循階除而下降兮，氣交憤於胸臆；夜參半而不寐兮，悵盤桓以反側。
396 	２８王粲傳『北海徐幹字偉長。文帝與吳質書曰「偉長獨懷文抱質，恬淡寡欲，有箕山之志，可謂彬彬君子矣。」』典論論文曰『如粲之初征，登樓，槐賦，征思，乾之玄猿，漏卮，團扇，橘賦，雖張蔡不過也。然於他文未能稱是。』全後漢文輯乾賦有齊都，西征，序征，哀別，冠，團扇，車渠□等賦，皆殘闕太甚，茲錄齊都賦一節於下，殆彥和所謂時逢壯採者歟？
397 	齊國實坤德之膏腴，而神州之奧府。其川瀆則洪河洋洋，發源昆侖，九流分逝，北朝滄淵，驚波沛厲，浮沫揚奔。南望無垠，北顧無鄂；蒹葭蒼蒼，莞菰沃若。瑰禽異鳥闢萃乎其間，帶華蹈縹，披紫垂丹，應節往來，翕習翩翻。靈芝生乎丹石，發翠華之煌煌。其寶玩則玄蛤抱璣，駮蚌含璫。
398 	２９策勛鴻規謂潘岳作藉田賦，左思作三都賦，文選藉田賦注引臧榮緒晉書曰『泰始四年正月丁亥，世祖初藉於千畝，司空掾潘岳作藉田頌。』注又曰『藉田西征，咸有舊注。』是岳賦以此二篇為最巨制，故獨有舊注。藉田尤關國家典制，彥和意即指此。晉書文苑左思傳曰『左思字太沖，齊國臨淄人也。貌寢口訥，而辭藻壯麗，不好交游，惟以閑居為事。造齊都賦一年乃成。復欲賦三都，乃詣著作郎張載訪岷邛之事，遂構思十年，門庭藩溷皆著筆紙，遇得一句即便疏之。及賦成，時人未之重，思自以其作不謝班張，恐以人廢言，安定皇甫謐有高譽，思造而示之。謐稱善，為其賦序，張載為注魏都，劉逵注吳蜀。司空張華見而嘆曰「班張之流也。使讀之者盡而有餘，久而更新。」於是豪貴之家，競相傳寫，洛陽為之紙貴。陸機絕嘆伏，以為不能加也。』
399 	世說新語文學篇注引左思別傳曰『思字太沖，齊國臨淄人。父雍起於筆札，多所掌練，為殿中御史。思早喪母，雍憐之，不甚教其書學。及長，博覽名文，遍閱百家。司空張華闢為祭酒。賈謐舉為秘書郎。謐誅，歸鄉里，專思著述，齊王冏請為記室參軍，不起，時為三都賦未成也。後數年疾終，其三都賦改定至終乃上。初作蜀都賦云「金馬電發於高岡，碧雞振翼而雲披，鬼彈飛丸以礌礉，火井騰光以赫曦。」今無鬼彈，故其賦往往不同。思為人無吏乾而有文才，又頗以椒房自矜，故齊人不重也。思造張載問□蜀事，交接亦疏。皇甫謐西州高士，摯仲治宿儒知名，非思倫匹，劉淵林衛伯輿並早終，皆不為思賦序注也。凡諸注解，皆思自為，欲重其文，故假時人名姓也。』嚴可均曰『案別傳失實，晉書所棄，其可節取者僅耳。思先造齊都賦成，復欲賦三都，泰始八年妹芳為脩儀，因移家京師，求為秘書郎，歷咸寧至太康初，賦成。晉書所謂構思十年者也。皇甫謐卒於太康三年，而為賦序，是賦成必在太康初。此後但可雲賦未定，不得雲賦未成也。其賦屢經刪改，歷三十餘年，至死方休。
400 	太康三年張載為著作佐郎，思訪岷蜀事，遂刪鬼彈飛丸之語，又交摯虞，或嘗以賦就正，此可因別傳而意會得之者。元康六年後為張華司空祭酒，容或有之，但不得云闢。至謂賈謐舉為秘書郎，謐誅歸鄉里，又謂摯仲治宿儒知名，非思倫匹，劉淵林衛伯輿並早終，皆不為思賦序注，凡諸注解，皆思自為，則別傳殊失實矣。賈謐本姓韓，太康三年，為賈充世孫，至惠帝時用事，思先為秘書郎久矣，非謐所舉，永康元年謐誅。太安二年張方逼京師，兵火連歲，思避亂舉家適冀州，數歲以疾終。餘意度之，當是謐誅去官，久之遭亂客死，而雲歸鄉里，非也。皇甫高名，一經品題，聲價十倍。摯虞雖宿儒，與思同在賈謐二十四友中，要是倫匹。劉逵元康中尚書郎，累遷至侍中；衛權衛貴妃兄子，元康初尚書郎；兩人即早終，何不可為思賦序注。況劉衛後進，名出皇甫下遠甚，何必假其名姓。今皇甫序劉注在文選，劉序衛序在晉書，皆非茍作。魏志衛臻傳注云「權作左思吳都賦序及注。序粗有文辭，至為注了無所發明，直為塵穢紙墨，不合傳寫。」如裴此說，權貴游好名，序不嫌空疏，而躓於為注，使思自為，何至塵穢紙墨。別傳道聽塗說，無足為憑。晉書匯十八家舊書，兼取小說，獨棄別傳不採，斯史識也。』
401 	３０晉書陸機傳『陸機字士衡，吳郡人也。少有異才，文章冠世。機天才秀逸，辭藻宏麗，張華嘗謂之曰「人之為文常恨才少，而子更患其多。」弟云嘗與書曰「君苗見兄文，輒欲燒其筆硯。」後葛洪箸書，稱「機文猶玄圃之積玉，無非夜光焉；五河之吐流，泉源如一焉。其弘麗妍贍，英銳漂逸，亦一代之絕乎！」其為人所推服如此。』又文苑成公綏傳『成公綏字子安，東郡白馬人也。少有俊才，嗣賦甚麗，張華雅重綏，每見其文，嘆伏以為絕倫。』案陸機文賦言文之流品制作；成公綏嘯賦言因形創聲，隨事造曲；殆彥和所謂底績於流制者歟？
402 	３１晉書郭璞傳『郭璞字景純，河東聞喜人也。博學有高才，而訥於言論，詞賦為中興之冠。』世說文學篇注引璞別傳云『文藻粲麗，詩賦誄頌，並傳於世。』文選江賦注引晉中興書曰『璞以中興，王宅江外，乃著江賦，述川瀆之美。』彥和稱景純縟理有餘，縟謂文藻粲麗，理則如江賦『忽忘夕而宵歸，詠採菱以叩舷；傲自足於一謳，尋風波以窮年』之類。
403 	３２袁宏賦存者，今無完篇。案晉書文苑袁宏傳曰『袁宏字彥伯。宏有逸才，文章絕美，累遷大司馬桓溫府記室，溫重其文筆，專綜書記。後為東征賦，賦末列稱過江諸名德，而獨不載桓彞。時伏滔先在溫府，又與宏善，苦諫之，宏笑而不答。溫知之甚忿，而憚宏一時文宗，不欲令人顯問。後游青山飲歸，命宏同載，眾為之懼。行數里，問宏云「聞君作東征賦，多稱先賢，何故不及家君？」答曰「尊公稱謂，非下官敢專，既未遑啟，不敢顯之耳。」溫疑不實，乃曰「君欲為何辭？」宏即答云「風鑒散朗，或搜或引，身雖可亡，道不可隕，宣城之節，信義為允也。」溫泫然而止，宏賦又不及陶侃。侃子胡奴嘗於曲室抽刃問宏曰「家君勛跡如此，君賦云何相忽？」宏窘急答曰「我已盛述尊公，何乃言無？」因曰「精金百汰，在割能斷；功以濟時，職思靜亂；長沙之勛，為史所贊。」胡奴乃止。從桓溫北征，作北征賦，皆其文之高者。嘗與王珣伏滔同在溫坐，溫令滔讀其北征賦，至「聞所傳於相傳，云獲麟於此野；誕靈物以瑞德，奚授體於虞者；疚尼父之洞世說新語文學篇洞作慟是也泣，似實慟而非假；豈一性世說注作物之足傷，乃致傷於天下。」其本至此便改韻。珣云「此賦方傳千載，無容率爾。今於天下之後移韻徙事，然於寫送之致，似為未盡。」滔云「得益寫韻一句，或為小勝。」溫曰「卿思益之。」宏應聲答曰「感不絕於餘心，愬世說作訴流風而獨寫。」珣誦味久之，謂滔曰「當今文章之美，故當共推此生。」』張衡東京賦薛綜注。『梗概不纖密，言粗舉大綱如此之言也。』東征賦述名臣功業，皆略舉大概，故云彥伯梗概。
404 	３３西京雜記二『司馬相如為上林子虛賦，意思蕭散，不復與外事相關。控引天地，錯綜古今，忽然如睡，煥然而興，幾百日而後成。其友人盛覽嘗問以作賦。相如曰「合綦組以成文，列錦繡而為質，一經一緯，一宮一商，此賦之跡也。賦家之心，苞括宇宙，總覽人物，斯乃得之於內，不可得而傳，」覽乃作合組歌列錦賦而退，終身不復敢言作賦之心矣。』西京雜記雖偽託，相如語或傳之在昔，故彥和本之。紀評曰『洞見癥結，針對當時以發揮。』校勘記『案據下物以情觀句，睹疑觀字之誤。燉本情觀之觀作睹。』
405 	３４桓譚新論『餘素好文，見子云工為賦，欲從之學。子雲曰，能讀千賦，則善為之矣。』藝文類聚五十六引。亦見北堂書鈔一百二。西京雜記二『或問揚雄為賦。雄曰，讀千首賦，乃能為之。』
406 	３５李調元賦話云『鄴中小賦，古意尚存。齊梁人為之，琢句愈秀，結字愈新，而去古亦愈遠。沈休文桐賦喧密葉於鳳晨，宿高枝於鸞暮，即古變為律之漸矣。』齊梁文人，競尚藻□，淫辭害義，觀戒莫聞。茲錄梁元帝蕩婦秋思賦一首，以見流弊之至於斯極。
407 	蕩婦秋思賦
408 	蕩子之別十年，倡婦之居自憐；登樓一望，唯見遠樹含煙；平原如此，不知道路幾千。天裴水兮相逼，山裴雲兮共色；山則蒼蒼入漢，水則涓涓不測；誰復堪見鳥飛，悲鳴只翼。秋何月而不清，月何和而不明；況乃倡樓蕩婦，對此傷情。於時露萎庭蕙，霜封□砌；坐視帶長轉看腰細。重以秋水文波，秋雲似羅；日黯黯而將暮，風騷騷而渡河；妾怨回文之錦，君思出塞之歌；相思相望，路遠如何！鬢飄蓬而漸亂，心懷愁而轉嘆；愁縈翠眉斂，啼多紅粉漫。已矣哉！秋風起兮秋葉飛，春花落兮春日暉；春日遲遲猶可至，客子行行終不歸。
409 	３６揚雄法言吾子篇『或問「吾子少而好賦？」曰「然。童子雕蟲篆刻。」俄而曰「壯夫不為也。」或曰「賦可以諷乎？」曰「諷乎，諷則已，不已吾恐不免於勸也。」或曰「霧縠之組麗。」曰「女工之蠹矣。」』又曰『詩人之賦麗以則，辭人之賦麗以淫。』
410 	３７紀評曰『此分歧異派，非指賦與詩分，乃指京殿一段，草區一段言之，而其語仍側注小賦一邊。』
411 	３８唐寫本□作抑，庸作曠。孫君蜀丞曰『陸士衡文賦云，言曠者無隘，此彥和所本。』
412 	３９美稗唐寫本作稊稗，是。孟子告子上『茍為不熟，不如荑稗。』荑與稊通。
413 	附錄
414 	漢書藝文志詩賦序
415 	傳曰『不歌而誦謂之賦，登高能賦可以為大夫。』言感物造專，材知深美，可與圖事，故可以為列大夫也。古者諸侯卿大夫，交接鄰國，以微言相感。當揖讓之時，必稱詩以諭其志，蓋以別賢不肖而觀盛衰焉。故孔子曰『不學詩無以言』也。春秋之後，周道寖壞，聘問歌詠，不行於列國，學詩之士，逸在布衣，而賢人失志之賦作矣。大儒孫卿及楚臣屈原離讒憂國，皆作賦以風，咸有惻隱古詩之義，其後宋玉唐勒，漢興，枚乘司馬相如下及揚子云，競為侈麗閎衍之詞，沒其風諭之義。是以揚子悔之曰『詩人之賦麗以則，辭人之賦麗以淫。如孔氏之門人用賦也，則賈誼登堂，相如入室矣，如其不用何！』自孝武立樂府而採歌謠，於是有代趙之謳，秦楚之風，皆感於哀樂，緣事而發，亦可以觀風俗，知厚薄雲。序詩賦為五種。
416 	劉申叔先生左盦集漢書藝文志書後曰『班志敘詩賦為五種，賦析四類。區析之故，班無明文，校讎之家，亦鮮討論。今觀主客賦十二家，皆為總集，萃眾作為一編，故姓氏未標。餘均別集。其區為三類者，蓋屈平以下二十家，均緣情託興之作也，體兼比興，情為里而物為表。陸賈以下二十一家，均騁辭之作也，聚事征材，旨詭而詞肆，荀卿以下二十五家，均指物類情之作也，侔色揣聲，品物畢圖，舍文而從質。此古賦區類之大略也。班志所析，蓋本二劉。自昭明文選析賦騷為二體，所選之賦，緣題標類，□非孟堅之旨也。』
417 	國故論衡辨詩篇一節
418 	七略次賦為四家：一曰屈原賦，二曰陸賈賦，三曰孫卿賦，四曰雜賦。屈原言情，孫卿效物，陸賈賦不可見，其屬有朱建嚴助朱買臣諸家，蓋縱橫之變也。揚雄賦本擬相如，與屈原同次，班生以揚雄賦隸陸賈下，蓋誤也。然言賦者多本屈原。漢世自賈生惜誓上接楚辭，鵩鳥亦方物卜居。而相如大人賦，自遠游流。變枚乘又以大招招魂散為七發。其後漢武帝悼李夫人，班婕妤自悼外，及淮南東方朔劉向之倫，未有出屈宋唐景外者也。孫卿五賦，寫物效情，蠶箴諸篇，與屈原橘頌異狀。其後鸚鵡焦鷯，時有方物。及宋世雪月舞鶴赭白馬諸賦放焉。洞簫長笛琴笙之屬，宜法孫卿，其辭義咸不類。徐幹有玄猿漏卮圓扇橘賦諸篇，雜書徵引，時見一端，然勿能得全賦，大氐孫卿之體微矣。陸賈不可得從跡。
419 	雖然，縱橫家者賦之本。古者誦詩三百，足以專對，七國之際，行人胥附折沖於尊俎間，其說恢張譎宇，紬繹無窮，解散賦體，易人心志。魚豢稱魯連鄒陽之徒，援譬引類，以解締結，誠文辯之雋也。武帝以後，宗室削弱，藩臣無邦交之禮，縱橫既黜，然後退為賦家，時有解散。故用之符命，即有封禪典引；用之自述，而答客解嘲興，文辭之繁，賦之末流爾也。雜賦有隱書者，傳曰，談言微中，亦可以解紛，與縱橫稍出入。淳于髡諫長夜飲一篇，純為賦體，優孟諸家，顧少耳。東方朔與郭舍人為隱依以譎諫，世傳靈棋經誠偽書，然其後漸流為占□矣。管輅郭璞為人占皆有韻，斯亦賦之流也。自屈宋以至鮑謝，賦道既極，至於江淹沈約，稍近凡俗。庾信之作，去古逾遠。世多慕小園哀江南輩，若以上擬登樓閑居秋興蕪城之儕，其靡已甚。
420 	頌贊第九１
421 	四始之至，頌居其極。頌者，容也，所以美盛德而述形容也２。昔帝嚳之世，咸墨孫云唐寫本墨作黑為頌，以歌九韶孫云唐寫本韶作招御覽五八八引亦作招３。自商趙雲作商頌孫云御覽有頌字已下，文理允備郝雲一本作克備４。夫化偃一國謂之風，風正四方謂之雅，容告神明謂之頌。孫雲容上有雅字明字無風雅序人，事兼變正；孫云事上有故字御覽兼作資頌主告神，義孫云義上有故字必純美５。魯國元脫曹補鈴木云燉本無國字以公旦次編，商人孫云唐寫本無人字御覽亦無人字以前王追錄，斯乃宗廟之正歌，非宴饗孫云御覽唐寫本作饗宴顧校作饗宴之常孫云常作恆詠也６。時邁一篇，周公所制。孫云唐寫本作制哲人之頌，規式存焉７。夫民各有心，勿壅惟口。晉輿元作興曹改趙雲作輿之稱原田，元作由曹改魯民之刺裘□，直言不趙雲言不作不言詠，短辭以諷，邱明子高，並諜為誦，孫云唐寫本作頌斯則野誦之變體，浸被乎人事矣趙雲誦作頌乎作於８。及三閭橘頌，情採孫云唐寫本作辭採芬芳，比類寓意，孫云御覽作屬興又覃及細物矣孫云唐寫本又作乃細上有乎字９。至於秦政刻文，爰頌其德１０。漢之惠景，亦有述容，沿世並作，相繼於時矣１１。若夫子雲之表充國１２，孟堅之序孫云御覽作頌戴侯１３，武仲之美顯宗１４，史岑之述熹元作僖曹改鈴木云御覽作僖玉海作熹燉本作燕後１５，或擬清廟，或範駉那，顧校作坰那雖淺深不同，詳略各孫云御覽作有異，其褒德顯容，典章一也。１６。至於班傅之北征西巡，元作逝孫云唐寫本作征變為序引，豈不褒過趙雲過作通而謬體哉１７！馬融之廣成上林，疑作東巡鈴木云玉海作上林雅而似賦，何弄文而失質乎１８！又崔瑗文學，蔡邕樊渠，並致美於序，而簡約乎篇１９；摯虞品藻，頗為精覈，至雲雜以風雅，而不變孫云唐寫本變作辨旨趣，徒張虛論，有似黃白之偽說矣２０。及魏晉辨孫云唐寫本作雜頌，鮮有出轍。陳思所綴，以皇鈴木云玉海皇下有太字子為標２１；陸機積篇，惟功臣最顯；２２其褒貶雜居，固末代之訛體也。
422 	原夫頌惟典雅，孫云唐寫本雅作懿御覽亦作懿辭必清鑠，敷寫似賦，而不入華侈之區；敬慎如銘，而異乎規戒之域；揄揚以發藻，汪洋以樹義，一作儀唯纖曲巧致，孫云唐寫本唯作雖曲巧作巧曲與趙雲與作興情而變，其大體所底，孫云唐寫本底作弘御覽作宏如斯而已。２３
423 	贊者，明也，助也二字從御覽增譚云案御覽有助也二字黃本從之似不必有鈴木云御覽燉本有二字２４。昔虞舜之祀，樂正重贊，蓋唱發之辭也２５。及益贊趙雲作贊於禹，伊陟贊孫云唐寫本兩贊字皆作贊於巫咸，並颺言以明事，嗟嘆以助辭也孫云唐寫本也字無御覽也上有者字２６。故漢置鴻臚，以唱拜顧校拜作言為贊，即古之遺語也。２７至相如屬筆，孫云御覽筆作詞鈴木云玉海作詞始贊荊軻２８。及遷史固書，託贊褒貶孫云唐寫本作及史班固書御覽作及史班書記以贊褒貶２９。約文以總錄，頌體以論辭，孫云唐寫本以作而辭下有也字又紀傳後元作侈朱考御覽改評，亦同其名。而仲洽流別，謬稱為述，失之遠矣３０。及景純注趙雲注下有爾字雅，動植必贊，一作贊之從御覽改義趙雲義作事兼美惡，亦猶頌之孫云御覽有有字變耳３１。然本其為義，本字從御覽增事生獎嘆，所以古來篇體，促而不廣，一作曠從御覽改鈴木雲梅本燉本作曠必結言於四字之句，盤桓乎數韻之辭；約舉以盡情，昭灼以送孫云御覽作策文，此其體也。發源孫云御覽作言雖遠，而致用蓋寡，大抵所歸，其頌家之細條乎鈴木云御覽作也３２！
424 	贊曰：容體孫云唐寫本體作德底頌，勛業垂贊。鏤彩鈴木云燉本作影摛文，趙雲文作聲聲趙雲聲作文理有爛。年積聲雲積作跡愈遠，音徽如旦。降及品物，炫辭作玩。
425 	１　贊應作贊，說見徵聖篇。
426 	２　四始見宗經篇。鄭玄周頌譜『頌之言容。天子之德，光被四表，格於上下，無不覆燾，無不持載，此之謂容。於是和樂興焉，頌聲乃作。』正義『此解名之為頌之意。頌之言容，歌成功之容狀也。』
427 	３　呂氏春秋仲夏紀古樂篇『帝嚳命咸黑作為聲歌，九招六列六英。……帝舜乃令質修九招六列六英，以明帝德。』畢沅校云『招列英至此始見，上指帝嚳句所云。乃衍文明矣。』案困學紀聞四『帝嚳命咸黑作為聲歌……然則九招作於帝嚳之時，舜修而用之。』墨唐寫本作黑，韶唐寫本作招，是。
428 	４　商頌譜正義『自夏以上，周人亦存其樂，而得無其詩者，成本自不作，或有而滅亡故也。』
429 	５　此文宜從唐寫本作『風雅序人，故事兼變正；頌主告神，故義必純美。』
430 	６　鄭玄魯頌譜『初，成王以周公有太平制典法之勛，命魯郊祭天三望，如天子之禮；此據禮記明堂位文。故孔子錄其詩之頌，同於王者之後。』又商頌譜『宋大夫正考父校商之名頌十二篇於周之太師，以那為首，歸以祀其先王。鄭說本魯語。孔子錄詩之時，唯得此五篇而已。乃列之以備三頌，著為後王之義，使後人監視三代之成法。』
431 	７　毛詩序曰『時邁，巡守告祭柴望也。』正義曰『宣十二年左傳云，昔武王克商，作頌曰「載戢干戈，」明此篇武王事也。國語稱周公之頌曰「載戢干戈，」明此詩周公作也。』茲錄時邁之詩如下：時邁其邦，昊天其予之。實右序有周。薄言震之，莫不震疊。懷柔百神，及河喬嶽，允王維后。明昭有周，式序在位。載戢干戈，載橐弓矢。我求懿德，肆於時夏，允王保之。
432 	８　國語周語『邵公曰，防民之口，甚於防川。夫民慮之於心，而宣之於口，成而行之，胡可壅也。』左傳僖二十八年『晉侯聽輿人之誦曰，原田每每，舍其舊而新是謀。』孔叢子陳士義篇『子順曰，先君初相魯，魯人謗誦曰「麛裘而芾，投之無戾；芾之麛裘，投之無郵。」及三年政成，化行，民又作誦曰「袞衣章甫，實獲我所；章甫袞衣，惠我無私。」』黃注『此子順述孔子之事，非子高也。子高，孔穿之字。』郝懿行曰『諜，伺也，又譜也。後漢書張衡傳子長諜之，爛然有第。注云。諜，譜第也，與牒通。』
433 	９　覃，延也。橘頌，屈原九章之一。其辭曰：
434 	後皇嘉樹，橘徠服兮；受命不遷，生南國兮。深固難徙，更壹志兮；綠葉素榮，紛其可喜兮。曾枝剡棘，圓果摶兮；青黃雜糅，文章爛兮。精色內白，類可任兮；紛縕宜脩，姱而不醜兮。嗟爾幼志，有以異兮，獨立不遷，豈不可喜兮。深固難徙，廓其無求兮；蘇世獨立，橫而不流兮。閉心自慎，終不失過兮；秉德無私，參天地兮。願歲並謝，與長友兮；淑離不淫，梗其有理兮。年歲雖少，可師長兮；行比伯夷，置以為像兮。孟子萬章篇『頌其詩。』頌詩，即誦詩也。故橘頌即橘誦，亦即橘賦。推之漢人所作，尚存此意，王褒洞簫頌即洞簫誦，亦即洞簫賦。馬融廣成頌即廣成誦，亦即廣成賦。蓋誦與賦二者音調雖異，而大體可通，故或稱頌，或稱賦，其實一也。
435 	１０史記載泰山，瑯邪臺，之罘，東觀，碣石，會稽刻石，凡六篇，獨不載鄒嶧山刻石文，茲全錄之於左：
436 	李斯鄒嶧山刻石皇帝立國，維初在昔，嗣世稱王。討伐亂逆，威動四極，武義直方。戎臣奉詔，經時不久，滅六暴強。廿有六年，上薦高廟，孝道顯明。既獻泰成，乃降溥惠，親巡遠方。登于嶧山。群臣從者，咸思攸長。追念亂世，分土建邦，以開爭理。攻戰日作，流血於野，自泰古始。世無萬數，阤及五帝，莫能禁止。迺今皇帝，壹家天下，兵不復起。災害滅除，黔首康定，利澤長久。群臣誦略，刻此樂石，以著經紀。嚴可均全秦文曰『案秦刻石三句為韻，唯瑯邪臺二句為韻，皆李斯之辭。張守節言會稽碑文及書皆李斯，斯獄中上書言更刻畫平斗斛度量文章布之天下，其顯據也。』
437 	泰山刻石皇帝臨位，作制明法，臣下修飭。廿有六年，初井天下，罔不賓服。親巡遠方黎民，登茲泰山，周覽東極。從臣思跡，本原事業，祗誦功德。治道運行，諸產得宜，皆有法式。大義休明，垂於後世，順承勿革。皇帝躬聖，既平天下，不懈於治。夙興夜寐，建設長利，專隆教誨。訓經宣達，遠近畢理，咸承聖志。貴賤分明，男女禮順，慎遵職事。昭隔內外，靡不清凈，施於後嗣。化及無窮，遵奉遺詔，永承重戒。
438 	瑯邪臺刻石維廿六年，皇帝作始；端平法度，萬物之紀。以明人事，合同父子；聖智仁義，顯白道理。東撫東土，以省卒士；事已大畢，乃臨於海。皇帝之功，勤勞本事；上農除末，黔首是富。普天之下，摶心揖志；器械一量，同書文字。日月所照，舟輿所載；皆終其命，莫不得意。應時動事，是維皇帝；匡飭異俗，陵水經地。憂恤黔首，朝夕不懈；音冀。除疑定法，咸知所闢。方伯分職，諸治經易；舉錯必當，莫不如畫。音恚，歌支通韻。皇帝之明，臨察四方；尊卑貴賤，不逾次行。奸邪不容，皆務貞良；細大盡力，莫敢怠荒。遠邇闢隱，專務肅莊；端直敦忠，事業有常。皇帝之德，存定四極；誅亂除害，興利致福。節事以時，諸產繁殖；黔首安寧，不用兵革。六親相保，終無寇賊；歡欣奉教，盡知法式。六合之內，皇帝之土；西涉流沙，南盡北戶；東有東海，北過大夏；人跡所至，無不臣者。功蓋五帝，澤及牛馬；莫不受德，各安其宇。
439 	之罘西觀銘維廿九年，時在中春，陽和方起。皇帝東游，巡登之罘，臨照於海。從臣嘉觀，原念休烈，追誦本始。大聖作治，建定法度，顯著綱紀。外教諸侯，光施文惠，明以義理。六國回闢，貪戾無厭，虐殺不已。皇帝哀眾，遂發討師，奮揚武德。義誅信行，威燀旁達，莫不賓服。烹滅彊暴，振救黔首，周定四極。普施明法，經緯天下，永為儀則，大矣哉，宇縣之中，承順聖意。群臣誦功，請刻於石，表垂於常式。
440 	之罘東觀銘維廿九年，皇帝春游，覽省遠方。逮於海隅，遂登之罘，昭臨朝陽。觀望廣麗，從臣咸念，原道至明。聖法初興，清理疆內，外誅暴彊。武威旁暢，振動四極，禽滅六王。闡並天下，災害絕息，永偃戎兵。皇帝明德，經理宇內，視聽不怠。作立大義，昭設備器，咸有章旗。職臣遵分，各知所行，事無嫌疑。黔首改化，遠邇同度，臨古絕尤。常職既定，後嗣循業，長承聖治。群臣嘉德，祗誦聖烈，請刻之罘。
441 	碣石刻石文遂興師旅，誅戮無道，為逆滅息。武殄暴逆，文復無罪，庶心咸服。惠論功勞，賞及牛馬，恩肥土域。皇帝奮威，德並諸侯，初一泰平。墮壞城郭，決通川防，夷去險阻。地勢既定，黎庶無繇，天下感撫。男樂其疇，女修其業，事各有序。惠被諸產，久並來田，莫不安所。群臣誦烈，請刻此石，垂著儀矩。嚴云『遂興師旅上脫九句，此頌三句為韻。』
442 	會稽刻石文皇帝休烈，平一宇內，德惠修長。卅有七年，親巡天下，周覽遠方。遂登會稽，宣省習俗，黔首齋莊。群臣誦功，本原事跡，追道高明。秦聖臨國，始定刑名，顯陳舊章。初平法式，審別職任，以立恆常。六王專倍，貪戾傲猛，率眾自彊。暴虐恣行，負力而驕，數動甲兵。陰通閑使，以事合從，行為闢方。內飾詐謀，外來侵邊，遂起禍殃。義威誅之，殄熄暴悖，亂賊滅亡。聖德廣密，六合之中，被澤無疆。皇帝並宇，兼聽萬事，遠近畢清。運理群物，考驗事實，各載其名。貴賤並通，善否陳前，靡有隱情。飾省宣義，有子而嫁，倍死不貞。防隔內外，禁止淫泆，男女潔誠。夫為寄豭，殺之無罪，男秉義程。妻為逃嫁，子不得母，咸化廉清。大治濯俗，天下承風，蒙被休經。皆遵軌度，和安敦勉，莫不順令。黔首修潔，人樂同則，嘉保太平。後敬奉法，常治無極，輿舟不傾。從臣誦烈，請刻此石，光垂休銘。
443 	秦刻石文多三句用韻，其後唐元結作大唐中興頌每句用韻，而三句輒易，清音淵淵，如出金石；說者以為創體，而不知遠效秦文也。茲錄於下：
444 	元次山大唐中興頌並序
445 	天寶十四載，安祿山陷洛陽，明年陷長安。天子幸蜀，太子即位於靈武。明年皇帝移軍鳳翔。其年復兩京，上皇還京師。於戲！前代帝王有盛德大業者，必見於歌頌，若今歌頌大業，刻之金石，非老於文學，其誰宜為！頌曰：
446 	噫嘻前朝，孽臣奸驕，為昏為妖。邊將騁兵，毒亂國經，群生失寧。大駕南巡，百僚竄身，奉賊稱臣。天將昌唐，繄睨我皇，匹馬北方。獨立一呼，千麾萬旟，戎卒前驅。我師其東，儲皇撫戎，蕩攘群兇。復服指期，曾不逾時，有國無之。事有至難，宗廟再安，二聖重歡。地闢天開，蠲除妖災，瑞慶大來。兇徒逆儔，涵濡天休，死生堪羞。功勞位尊，忠烈名存，澤流子孫。盛德之興，山高日升，萬福是膺。能令大君，聲容沄沄，不在斯文。湘江東西，中直浯溪，石崖天齊。可磨可鐫，刊此頌焉，何千萬年。
447 	１１漢書藝文志有李思孝景皇帝頌十五篇。案彥和之意，以孝惠短祚，景帝崇黃老，不喜文學；然禮樂志尚稱『孝惠二年，使樂府令夏侯寬，備其簫管，更名曰安世樂，高廟奏武德文始五行之舞，……孝景採武德舞以為昭德，以尊太宗廟。』故云亦有述容也。
448 	１２漢書趙充國傳『初，充國以功德，裴霍光等列畫未央宮。成帝時，西羌嘗有警，上思將帥之臣，追美充國；乃召黃門郎揚雄即充國圖畫而頌之。曰：明靈惟宣，戎有先零；先零猖狂，侵漢西疆。漢命虎臣，惟後將軍；整我六師，是討是震。既臨其域，諭以威德；有守矜功，謂之弗克。請奮其旅，於罕之羌。天子命我，從之鮮陽；營平守節，婁奏封章；料敵制勝，威謀靡亢。遂克西戎，還師於京；鬼方賓服，罔有不庭。昔周之宣，有方有虎；詩人歌功，乃列於雅。在漢中興，充國作武；赳赳桓桓，亦紹厥後。』
449 	１３御覽五八八引文章流別論『昔班固為安豐戴侯寶融封安豐侯，卒謚戴。頌。』案頌文佚。
450 	１４後漢書傅毅傳『毅追美孝明皇帝功德最盛，而廟頌未立；乃依清廟作顯宗頌十篇奏之。』文佚。嚴可均全後漢文輯得兩條：
451 	體天統物，寧濟蒸民。文選曹植責躬詩注引傅毅上明帝頌表。
452 	蕩蕩川瀆。既瀾且清。文選張華勵志詩注引傅毅顯宗頌。
453 	１５文選史孝山出師頌李善注云『史岑有二：字子孝者，仕王莽之末；字孝山者，當和熹之際。』史岑和熹鄧后頌文佚；惟存出師頌，茲錄於左：
454 	茫茫上天，降祚有漢；兆基開業，人神攸贊；五曜宵映，素靈夜嘆；皇運來授，萬寶增煥。歷紀十二，天命中易；西零不順，東夷構逆。乃命上將，授以雄戟。桓桓上將，寔天所啟；允文允武，明詩悅禮；憲章百揆，為世作楷。昔在孟津，惟師尚父；素旄一麾，渾一區宇；蒼生更始，朔風變楚。薄伐獫狁，至於大原；詩人歌之，猶嘆其艱。況我將軍，窮城極邊；鼓無停響，旗不蹔褰；澤沾遐荒，功銘鼎鉉。我出我師，於彼西疆；天子餞我，路車乘黃；言念伯舅，恩深渭陽。介珪既削，列壤酬勛；今我將軍，啟土上郡；傳子傳孫，顯顯令問。
455 	１６周頌清廟一章，章八句：
456 	於穆清廟，肅雝顯相，濟濟多士，秉文之德，對越在天，駿奔走在廟，不顯不承，無射於人斯。無韻。王國維觀堂集林說周頌篇謂頌之聲較風雅為緩，故風雅有韻而頌多無韻。
457 	魯頌駉四章，章八句。茲錄其首章：
458 	駉駉牡馬，音姥。在坰之野，音宇。薄言駉者。音渚。有驈有皇，有驪有黃，以車彭彭。音旁。思無疆，思馬斯臧。
459 	商頌那一章，二十二句：
460 	猗與那與，置我□鼓，奏鼓簡簡，衎我烈祖。湯孫奏假，假綏我思成；□鼓淵淵，嘒嘒管聲；既和且平，依我磬聲。於赫湯孫，穆穆厥聲。庸鼓有斁，萬舞有奕；我有嘉客，亦不夷懌。自古在昔，先民有作，溫恭朝夕，執事有恪。顧予蒸嘗，湯孫之將。１７古文苑十二載班固車騎將軍竇北征頌。西巡唐寫本作西征，是。嚴可均全後漢文輯得傅毅西征頌一條。茲分錄於下：
461 	班固車騎將軍竇北征頌
462 	車騎將軍應昭明之上德，該文武之妙姿，蹈佐歷，握輔□，初責反。翼肱聖上，作主光輝，資天心，謨神明，規卓遠，圖幽冥。親率戎士，巡撫疆城，一作域。勒邊御之永設，奮□櫓之遠徑，閔遐黎之騷狄，念荒服之不庭。乃總三選，簡虎校，勒部隊，明誓號，援謀夫於末言，察武毅於俎豆，取可杖於品象，拔所用於仄陋。料資器使，採用先務，民儀向慕，群英影附，□戎相率，東胡爭騖，不召而集，未令而諭。於是雷震九原，電曜高闕，金光鏡野，武旗罥日。雲黯長蜺，鹿走此七字從藝文類聚改補。黃磧，輕選四縱，所從莫敵。馳飆疾，□蹊跡，探梗莽，採嶰阨，斷溫禺，分尸逐，電激私渠，星流霰落，名王交手，稽顙請服。乃收其鋒鏃干鹵甲胄，積象如丘阜，陳閱滿廣野，戢載連百兩，散數累萬億。放獲驅孥，揣城拔邑，擒馘之倡，九穀謠□，響聒東夷，埃塵戎域。然而唱呼鬱憤，未逞厥願，甘平原之酣戰，矜訊捷之累算。何則，上將崇至仁，行凱易，弘濃恩，降溫澤，同庖廚之珍饌，分裂室之纖帛，勞不御輿，寒不施襗，行無偏勤，止無兼役。□蒙識而愎戾順，貳者異而懦夫奮。遂逾涿邪，跨祁連，籍囗疑當作龍庭，蹈就疆，獦崝□，轔幽山，□兇河，臨安侯，軼焉居與虞衍。顧衛霍之遺跡，□伊秩之所邈，師橫鶩而庶御，士怫□以爭先，回萬里而風騰，劉殘寇於沂垠，糧不賦而師贍，役不重而備軍。行戎醜以禮教，炘鴻校而昭仁，文武炳其並隆，威德兼而兩信。清幹鈞之攸置，拓畿略之所順，橐弓鏃而戢戈，回雙麾以東運。於是封燕然以降高，□廣鞬以弘曠，銘靈陶以勒崇，欽皇祇之佑貺。宣惠氣，蕩殘風，軻泰幽嘉，凝陰飛雪，瀼庶其雨，灑淋榛枯，一握興文有脫佚嘉卉始農，土膏含養。四行分任。於是三軍稱曰：亹亹將軍，克廣德心；光光神武，弘昭德音；超兮首天潛。眇兮與神參。文見古文苑及藝文類聚五十九。
463 	傅毅西征頌佚文
464 	慍昆夷之匪協，咸矯口於戎事，干戈動而復戢，天將祚而隆化。御覽三百五十一
465 	１８後漢書馬融傳『融字季長。鄧太后臨朝，鄧□兄弟輔政，俗儒世士，以文德可興，武功宜廢。融以為文武之道，聖賢不墜，五才之用，無或可廢。上廣成頌以諷諫。太后怒，遂令禁錮之。安帝親政，出為河間王廄長史，時車駕東巡岱宗，融上東巡頌，召拜郎中。』郝懿行曰。『案黃注上林疑作東巡，從馬融傳也。然摯虞文章流別作廣成上林，是必舊有其篇，不見於本傳而後世亡之耳。』案藝文類聚引典論逸文。亦稱融撰上林頌，是融確有此文矣。廣成頌文繁冗不錄。頌文載融傳。東巡頌載藝文類聚三十九，初學記十三，御覽五百三十七。茲自全後漢文移錄於下。
466 	允迪在昔，紹烈陶唐。殷天衷，克搖光，若時則，運瓊衡，敷六典，經八成，燮和萬殊，總領神明。肆類乎上帝，燔柴乎三辰，禋祀乎六宗，祇燎乎群神。遂發號群司，申戒百工，卜筮稱吉，蓍龜襲從。南征有時，馮相告祥，清夷道而後行，曜四國而揚光；展聖義於巡狩，喜圻畤而詠八荒；指宗岳以為期，固岱神之所望。散齋既畢，越異良辰，棫槱增構，烈火燔然，暉光四煬，焱爛薄天，蕭香肆升，青煙習云。珪璋峨峨，犧牲潔純；鬱鬯宗彞，明水玄樽；空桑孤竹，咸池雲門，六八匝變，神祇並存。
467 	１９後漢書崔瑗傳『瑗字子玉。高於文辭，尤善為書記箴銘。所著南陽文學官志，稱於後世，諸能為文者，皆自以弗及。』藝文類聚三十八，御覽五百三十四載其南陽文學頌並序。茲自全後漢文移錄於下。昔聖人制禮作樂也，將以統天理物，經國序民，立均出度，因其利而利之，俾不失其性也。故觀禮則體敬，聽樂則心和，然後知反其性而正其身焉。取律於天以和聲，採言於聖以成謀，以和邦國，以諧萬民，以序賓旅，以悅遠人。其觀威儀省禍福也，出言視聽，於是乎取之。民生如何，導以禮樂；乃修禮官，奮其羽籥。我國既淳，我俗既敦；神樂民則，嘉生乃繁。無言不酬，其德宜光。先民既沒，賴茲舊章。我禮既經，我樂既馨；三事不敘，莫識其形。
468 	蔡伯喈京兆樊惠渠頌
469 	洪範八政，一曰食；周禮九職，一曰農。有生之本，於是乎出；貨殖財用，於是乎在。九土上沃，為大田多稔。然而地有埆塉，川有墊下，溉灌之便，形趨不至。明哲君子，創業農事，因高卑之宜，驅自行之勢，以盡水利，而富國饒人，自古有焉。若夫西門起鄴，鄭國行秦，李冰在蜀，信臣治穣，皆此道也。陽陵縣東，厥地衍隩，土氣辛螫，嘉穀不植，草萊焦枯。而涇水長流，溉灌維首，編戶齊氓，庸力不供，牧人之吏，謀不假給，蓋常興役，猶不克成。光和五年，京兆尹樊君諱陵，字德云，勤恤民隱，悉心政事，茍有可以惠斯人者，無聞而不行焉。遂諮之郡吏，申於政府，僉以為因其所利之事者，不可已者也。乃命方略大吏曲遂令伍瓊，揣度計慮，揆程經用，以事上聞；副在三府。司農遂取財於豪富，借力於黎元，樹柱累石，委薪積土，基跂工堅，體勢強壯。折湍流，款曠陂，會之於新渠；疏水門，通窬瀆，灑之於畎畝。清流浸潤，泥潦浮游，曩之鹵田，化為甘壤，粳黍稼穡之所入，不可勝算。農民熙怡，悅豫且康，相與謳談疆畔，斐然成章，謂之樊惠渠云爾。其歌曰：我有長流，莫或閼之；我有溝澮，莫或達之；田疇斥鹵，莫修莫厘，饑饉困悴，莫恤莫思。乃有樊君，作人父母；缺一句立我畎畝；黃潦膏凝，多稼茂止；惠乃無疆，如何勿喜！我壤既營，我疆斯成；泯泯我人，既富且盈；為酒為釀，蒸畀祖靈；貽福惠君，壽考且寧。本集
470 	２０摯虞文章流別論云『頌，詩之美者也，古者聖帝明王，功成治定，而頌聲興，於是史錄其篇，工歌其章，以奏於宗廟，告於鬼神；故頌之所美者，聖王之德也。則以為律呂，或以頌聲，或以頌形，其細已甚，非古頌之意。昔班固為安豐戴侯頌，史岑為出師頌，和熹鄧后頌，與魯頌體意相類，而文辭之異，古今之變也。揚雄趙充國頌，頌而似雅，傅毅顯宗頌，文與周頌相似，而雜以風雅之意。若馬融廣成上林之屬，純為今賦之體，而謂之頌，失之遠矣。』呂氏春秋別類篇『相劍者曰「白所以為堅也，黃所以為牣也。黃白雜，則堅且牣，良劍也。」難者曰「白所以為不牣也，黃所以為不堅也，黃白雜，則不堅且不牣也，焉得為利劍！」』
471 	２１辨唐寫本作雜，是。
472 	陳思王皇太子生頌於我皇后，懿章前志；克纂二皇，三靈昭事；祗肅郊廟，明德敬惠；潛和積吉，鐘天之厘。嘉月令辰，篤生聖嗣；天地降祥，儲君應祉；慶由一人，萬國作喜。喁喁萬國，岌岌群生；稟命我後，綏之則榮；長為臣妾，終天之經。仁聖奕世，永戴明明；同年上帝，休祥淑禎。藩臣作頌，光流德聲；籲嗟卿士，祗承予聽。藝文類聚四十五。
473 	２２文選載陸機漢高祖功臣頌。文繁不錄。
474 	２３黃叔琳曰『陸士衡云「頌優游以彬蔚，」不及此之切合頌體。』茲錄章太炎辨詩一節以備參閱：春官瞽蒙掌九德六詩之歌。然則詩非獨六義也，猶有九歌。其隆也，官箴占□皆為詩。故詩序庭燎稱箴，沔水稱規，鶴鳴稱誨，祈父稱刺，明詩外無官箴，辛甲諸篇，悉在古詩三千之數矣。詩賦略錄隱書十八篇，則東方朔管輅射覆之辭所出，又成相雜辭者，徒役送杵，其句度長短不齊，亦悉入錄。揚榷道之，有韻者為詩，其容至博。其殺也，孔子刪詩求合於韶武，賦比興不可歌，因以被簡。其詳在六詩說。屈原孫卿諸家為賦多名，孫卿以『賦』『成相』分二篇，題號已別，然賦篇復有佹詩一章，詩與賦未離也。漢惠帝命夏侯寬為樂府令，及武帝採詩夜誦。其辭大備。七略序賦為四家，其歌詩與之別。漢世所謂歌詩者，有聲音曲折，可以弦歌。如河南周歌聲曲折七篇，周謠歌詩聲曲折七十五篇是也。故三侯天馬諸篇，太史公悉稱詩，蓋樂府外無稱歌詩者。自韋孟在鄒至古詩十九首以下，不知其為歌詩耶，將與賦合流同號也。耍之七略分詩賦者，本孔子刪詩意，不歌而頌，故謂之賦，協於簫管，故謂之詩。其他有韻諸文，漢世未具，亦容附於賦錄。古者大司樂以樂語教國子，蓋有韻之文多矣。有古為小名而今為大，有古為大名而今為小者：周語曰『公卿至列士獻詩，瞽獻曲，史獻書，師箴，蒙誦。』瞽師瞍蒙，皆掌聲詩，即詩與箴一實也。故自虞箴既顯，揚雄崔駰胡廣為官箴，氣體文旨，皆弗能與虞箴異，蓋箴規誨刺者其義，詩為之名。後世特以箴為一種，與詩抗衡，此以小為大也。
475 	賦者。六義之一家。毛詩傳曰『登高能賦，可以為大夫。』登高孰謂？謂壇堂之上揖讓之時；賦者孰謂？謂微言相感；歌詩必類，是故九能有賦無詩，明其互見。漢世賦為四種，而詩不過一家，此又以小為大也。誄文有韻者，古亦似附詩類。漢北海相景君銘『乃作誄曰』後有『亂曰，』則誄亦是詩。銘者，自名器有題署，若士卒揚徽，死者題旌，下及楬木以記化居，落馬以示毛物，悉銘之屬。揚雄自言作繡補，靈節，龍骨之銘詩三章，又比詩類；今世專以金石韻文為銘，此以大為小也。九歌者，與六詩同列，水火金木土穀謂之六府；正德利用厚生謂之三事；此則山川之頌，江海之賦，皆宜在九歌。後世既以題名為異，九歌獨在屈賦為之陪屬，此又以大為小也。且文章流別，今世或繁於古，亦有古所恆睹，今隱沒其名者。夫宮室新成則有發；見檀弓。喪紀祖載則有遺；既夕禮有讀遣之文。告祀鬼神則有造；見春官大祝。原本山川則有說；見毛詩傳。斯皆古之德音，生莫有繼作，其題號亦因不著。文章緣起所列八十五種，至於今日，亦有廢弛不舉者。夫隨事為名，則巧歷或不能數；會其有極，則百名而一致者多矣。謂後世為序錄者，當從詩賦略改題樂語，凡有韻者悉著其中，庶幾人識原流，名無棼亂者也。
476 	頌有廣狹二義：廣義籠罩成韻之文；狹義則唯取頌美功德，若贊，若祭文，若銘，箴，誄，碑，封禪，皆與頌相類者也。黃先生論之曰：周禮太師注曰『頌之言誦也，容也；誦今之德，廣以美之。』是頌本兼誦容二誼。以今考之，誦其本誼，頌為借字，而形容頌美，又緣字後起之誼也。詳大司樂以樂語教國子，興道諷誦言語。注曰『倍文曰諷，以聲節之曰誦。』疏曰『諷是直言之，無吟詠；誦則非直背文，又為吟詠以聲節之。』又瞽蒙諷誦詩，注曰『謂闇讀之不依詠也。』蓋不依詠者，謂雖有聲節，而仍不必與琴瑟相應也。然則誦而不依詠，即與歌之依詠者殊，故左傳襄十四年云『衛獻公使太師歌巧言之卒章，師曹請為之，公使歌之，遂誦之。』又二十八年傳云『叔孫穆子食慶封，使工為之誦茅鴟。』又毛詩鄭風子衿傳云『古者教以詩樂，誦之歌之，弦之舞之。』據此諸文，是詩不與樂相依，即謂之誦。故詩嵩高烝民曰『吉甫作誦。』國語周語曰『瞍賦蒙誦。』楚語曰『宴居有師工之誦。』樂師先鄭注云『敕爾瞽，率爾眾工，奏爾悲誦。』此皆頌字之本誼。及其假借為頌，而舊誼猶有時存。故太卜其頌千有二百，卜□也而謂之誦；籥章□豳，風也而謂之頌。瞽蒙諷誦詩。後鄭曰『諷誦詩，主謂□作柩謚時也。』諷誦王治功之詩以為謚，則誄也而亦謂之頌。九夏之章，後鄭以為頌之類，則樂曲也而亦可謂之頌。
477 	此頌名至廣之證也。厥後周頌以容告神明為體，然商頌雖頌德，而非告成功；魯頌則與風同流，而特借美名以示異。是則頌之義，廣之則籠罩成韻之文，狹之則唯取頌美功德。至於後世，二義俱行。屬前義者，原田，裘□，屈原橘頌，馬融廣成，本非頌美，而亦被頌名。屬後義者，則自秦皇刻石以來，皆同其致；其體或先序而後結韻，或通體全作散語。如王子淵聖主得賢臣頌是。又或變其名而實同頌體，則有若贊，彥和雲，頌家之細條。有若祭文，彥和雲，中代祭文兼贊言行。有若銘，左傳論銘云，天子令德，諸侯計功，大夫稱伐。又始皇上泰山刻石頌秦德而彥和銘箴篇稱之曰銘。有若誄，國語云，工誦箴誄。有若頌，彥和雲，傳體而頌文。有若碑文，彥和雲，標序盛德，昭紀鴻懿，此碑之制也。漢人碑文多稱頌，如張遷碑銘表頌，此施於生者。蔡邕胡公碑云，樹石作頌。胡夫人靈表稱頌曰，此施於死者。有若封禪，彥和雲，誦德銘勛，乃鴻筆耳。其實皆與頌相類似。此則頌名至廣，用之者或以為局，頌類至繁，而執名者不知其同然，故不可以不密察也。
478 	２４譚獻校云『案御覽有助也二字，黃本從之，似不必有。』案譚說非。唐寫本亦有助也二字。下文『並颺言以明事，嗟嘆以助辭。』即承此言為說，正當補助也二字。
479 	２５尚書大傳『舜為賓客，禹為主人。樂正進贊曰，尚考大室之義，唐為虞賓，至今衍於四海，成禹之變，垂於萬世之後。於時卿雲聚，俊乂集，百工相和而歌慶雲。』
480 	２６周禮州長充人大行人，注皆雲贊助也。易說卦傳『幽贊於神明；』書皋陶謨『思臼贊贊襄哉；』韓注孔傳皆曰明也。書序『伊陟贊於巫咸，作咸乂四篇。』
481 	２７漢書百官公卿表應劭注曰『郊廟行禮，贊九賓，鴻聲臚傳之也。』
482 	２８李詳黃注補正曰『漢書藝文志雜家有荊軻論五篇，班固自注「軻為燕刺秦王不成而死，司馬相如等論之。」案王氏應麟漢書藝文志考證引彥和論系於荊軻論下，而未辨論與贊歧分之故；詳疑彥和所見漢書本作荊軻贊，故採入頌贊篇。若是論字，則必納入論說篇中，列班彪王命嚴尤三將之上矣。』案李說是也。２９史記於紀傳之後，必綴『太史公曰。』漢書每篇之後，必加『贊曰。』鄭樵通志序云『班彪漢書不可得而見，所可見者，元成二帝贊耳，皆於本紀之外，別紀所聞，可謂深入太史公之閫奧矣。凡左氏之有「君子曰」者，皆經之新意，史記之有「太史公曰」者，皆史之外事，不為褒貶也。閑有及褒貶者，褚先生，之徒雜之耳。且紀傳之中，既載善惡，足為鑒戒，何必紀傳之後，更加褒貶！此乃諸生決科之文，安可施於著述！殆非遷彪之意。況謂為贊，豈有貶詞！後之史家，或謂之論，或謂之序，或謂之詮，或謂之評，皆效班固，臣不得不劇論固也。』案贊有明助二義。紀傳之事有未備，則於贊中備之，此助之義也；褒貶之義有未盡，則於贊中盡之，此明之義也。鄭氏誤以贊為贊美之意，故不覺言之過當如此。
483 	３０紀傳後評者，謂太史公自序述每篇作意，如雲作五帝本紀第一之類。漢書敘傳亦放其體，而云述高祖本紀第一。諸紀傳評，皆總萃一篇之中。至範氏後漢書始散入各紀傳後而稱為贊，其用韻則正馬班之體也。漢書敘傳師古注曰『自「皇矣漢祖」以下諸敘，皆班固自論撰漢書意，此亦依放史記之敘目耳。史遷則云為某事作某本紀，某列傳，班固謙不言然而改言述，蓋避作者之謂聖而取述者之謂明也。但後之學者，不曉此為漢書敘目，見有述字，因謂此文追述漢書之事，乃呼為漢書述，失之遠矣。摯虞尚有此惑，其餘其曷足怪乎？』王先謙曰『文選目錄於此書紀傳贊稱「史述贊。」善注引皆作「漢書述，」並其證也。』校勘記『摯虞字仲治，作洽作冶皆誤。』
484 	３１郭璞爾雅圖贊，隋志已亡。嚴可均全晉文輯錄四十八篇，茲擇其茂美者錄如左，並錄山海經圖贊數首於後：
485 	郭景純爾雅圖贊上古結繩，易以書契；經緯天地，錯綜群藝；日用不知，功蓋萬世。
486 	筆比目之鱗，別號王餘；雖有二片，其實一魚；協不能密，離不為疏。
487 	比目魚
488 	蟨與距虛，乍兔乍鼠；長短相濟，彼我俱舉；有若自然，同心共膂。
489 	比肩獸
490 	夔稱一足，蛇則二首；少不知無，多不覺有；雖資天然，無異駢拇。
491 	枳首蛇
492 	嵩惟岳宗，華岱恆衡；氣通玄漠，神洞幽冥；嵬然中立，眾山之英。
493 	太室山
494 	萍之在水，猶卉植地；靡見其布，漠爾鱗被；物無常託，孰知所寄。
495 	萍
496 	吹萬不同，陽煦陰蒸；款冬之生，擢穎堅冰；物體所安，焉知渙凝。
497 	款冬
498 	卷葹之草，拔心不死；屈平嘉之，諷詠以比；取類雖邇，興有遠旨。
499 	卷葹
500 	厥苞橘柚，精者曰柑；實染繁霜，葉鮮翠藍；屈生嘉嘆，以為美談。
501 	柚
502 	蟲之精潔，可貴惟蟬；潛蛻棄穢，飲露恆鮮；萬物皆化，人胡不然。
503 	蟬
504 	貴有可賤，賤有可珍；嗟彼尺蠖，體此屈伸；論配龍蛇，見嘆聖人。
505 	尺蠖
506 	麟惟靈獸，與□同體，智在隱蹤，仁表不抵；孰為來哉！宣尼揮涕。
507 	麟
508 	郭景純山海經圖贊水玉冰鱗，潛映洞川；赤松是服，靈蛻乘煙；吐納六氣，升降九天。
509 	水玉彗星橫天，鯨魚死浪；鴸鳴於邑，賢士見放；厥理至微，言之無況。
510 	鴸鳥
511 	華岳靈峻，削成四方；爰有神女，是挹玉漿；其誰游之？龍駕雲裳。
512 	華山
513 	稟氣方殊，舛錯理微；礜石殺鼠，蠶食而肥；物性雖反，齊之一歸。
514 	礜石
515 	安得沙棠，制為龍舟；泛彼滄海，眇然遐游；聊以逍遙，任波去留。
516 	沙棠
517 	磁石吸鐵，琥珀取芥；氣有潛通，數亦冥會；物之相感，出乎意外。
518 	磁石
519 	□草黃華，實如菟絲；君子是佩，人服媚之；帝女所化，其理難思。
520 	艸
521 	群籟舛吹，氣有萬殊；大人三丈，焦僥尺餘；混之一歸，此亦僑如。
522 	焦僥國
523 	牢悲海鳥。西子駭麋；或貴穴□，或尊裳衣；物我相傾，孰了是非！
524 	毛民國
525 	３２頌有稱頌功德之義；贊則無之。故彥和首標明助二訓，蓋恐後人之誤會也。鄭玄注皋陶謨曰『贊，明也。』孔子贊，易鄭作易贊，皆以義有未明，作贊以明之。自誤贊為美，而其義始歧，此考正文體者所當知也。至於贊之為體，大抵不過一韻數言而止，東方朔畫贊稍長，三國名臣序贊及後漢書贊，偶一換韻，彥和所謂『古來篇體，促而不廣，必結言於四字之句，盤桓乎數韻之辭，』蓋即指此。陸士衡高祖功臣頌與三國名臣贊同體；郭景純山海經圖贊與江文通閩中草木頌同體；是知頌贊有相通者。彥和所謂頌之細條也。
526 	祝盟第十１
527 	天地定位，祀遍群神。元作臣朱改趙雲祀作禮臣作神六宗既禋２，三望咸秩３，甘雨和風，是生黍稷，孫云唐本作稷黍兆民所仰，美報興焉。犧盛惟馨，本於明德，祝史陳信，資乎文辭４。昔伊耆元作祁柳改顧校作祈始蠟，以祭八神。其辭云：土反元作及許改其宅，水歸其壑，昆蟲無作，草木歸其澤。則上皇祝文，爰在茲矣５。舜之祠田云：荷此長耜，耕彼南畝，四孫云唐寫本四上有與字海俱有。利民之志，頗形於言矣６。至於商履，聖敬日躋，玄牡告天，以萬方罪己，即郊禋之詞也７；素車禱旱，以六事責躬，則孫云唐寫本作即雩禜之文也８。及周之大祝，掌六祝孫云唐寫本作祀之辭，是以庶物咸生，陳於天地之郊；旁作穆穆，唱於迎日之拜９；夙興夜處，鈴木云燉本處作寐言於祔廟之祝１０；多福無疆，布於少牢之饋１１；宜社類祃，莫不有文１２。所以寅虔許補於神祇，嚴恭於宗廟也。春孫云唐寫本春上有自字秋已下，黷祀諂祭，祝鈴木雲梅本閔本岡本張本祝作祀幣史辭，靡神不至。至於張老成孫云唐寫本於作如成作賀室，致善孫云唐寫本作美於歌哭之禱１３；蒯瞆臨戰，獲佑孫云作佑於筋骨之請１４；雖造次顛沛，必於祝矣。若夫楚辭招魂，可謂祝辭之組纚也趙雲作麗也上有者字１５。漢孫云漢上有逮字之之作氏群祀，肅其旨一作百孫云唐寫本作百禮１６，既總碩儒之儀，孫云唐寫本作義亦參方士之術１７。所以秘祝移過，異於成湯之心１８；侲子驅疫，元作歐疾王改同乎越巫之祝孫云唐寫本作說１９；禮鈴木云王本同諸本禮作體失之漸也。至如黃帝有祝邪之文２０，東方朔有罵鬼之書２１，於是後之譴□，務於善罵。唯陳思誥咎，元脫曹補孫云唐寫本作詰裁以正義矣２２。若乃禮之祭祀，孫云唐寫本作祝事止告饗；而中代祭文，兼贊言行，祭而兼贊，趙雲作贊蓋引神鈴木云閔本神作伸而孫云唐寫本作之作也２３。又漢代山陵，哀策流文２４，周喪盛姬，內史執策２５。然則策本書贈，孫云唐寫本作□因哀而孫云唐寫本無而字為文也２６。是以義同於誄２７，而文實告神，誄首而哀末，頌體而祝一作□儀，太史所作之贊，因周之祝文也孫云唐寫本作太祝所讀固祝之文者也２８。凡群言發華，而降神務實，修辭立誠，在於無媿。趙雲作為愧祈禱之式，必誠以敬；祭奠之楷，宜恭且哀；此其大較也２９。班固之祀濛孫云唐寫本作涿山，祈禱之誠敬也３０，潘岳之祭庾婦，奠祭之恭哀也３１，舉匯而求，昭然可鑒矣。
528 	盟者，明也３２。騂毛孫云唐寫本作為旄白馬，珠盤玉敦３３，陳辭乎方明之下，祝告於神明者也３４。在昔三王，詛盟不及，時有耍誓，結言而退３５。周衰屢盟，以及耍契孫云唐寫本以作弊契作劫３６，始之以曹沫，終之以毛遂３７。及秦昭盟夷，設黃龍之詛；漢祖建侯，定山河之誓３８。然義存則克終，道廢則渝始，崇替在人，□孫云唐寫本作祝何預焉。若夫臧洪歃辭，孫云唐寫本作唾血氣截雲蜺３９；劉琨鐵誓，精貫霏霜４０；而無補於孫云唐寫本無於字晉漢，反為仇讎。故知信不由衷，盟無益也４１。夫盟之大體，必序危機，獎孫云唐寫本有乎字忠孝，共存亡，戮心力，孫云唐寫本無共字無心字祈幽靈以取鑒，指九天以為正，感激以立誠，切至以敷辭，此其所同也。然非辭之難，處辭為難。後之君子，宜在孫云唐寫本作存殷鑒，忠信可矣，無恃神焉！
529 	贊曰：毖祀欽明孫云唐寫本作唾血４２，祝史惟談。立顧校作意誠在肅，脩辭必甘。季代彌飾，絢言朱藍。神之來格，所貴顧校貴作責無慚。
530 	１　案周禮春官大祝掌六祝，作六辭，此祝盟命篇之本。篇中祝之類，有『祝』『祈』『祠』『告』『禱』『詛』諸名，茲分別解說之。
531 	說文『祝，祭主贊詞者。從示從人口。』釋名『祝，屬也。以善惡之詞相屬著也。』玉篇『祝，祭詞也。』尚書洛誥，『逸祝冊，』謂使史逸讀所作冊祝之壽告神。齊策『為儀千秋之祝。』注『祈也。』周禮春官『大祝掌六祝之辭，以事鬼神示；作六辭以通上下親疏遠近。』祝之本訓為祭官，引申為祭神祈福之辭。
532 	祝亦通作詛。說文『詛，酬也。』尚書無逸『否則厥口詛祝。』毛詩蕩『侯作侯祝。』傳曰『作，祝，詛也。』後漢書賈逵傳注『祝，詛也。』俗字作□。張衡西京賦『東海黃公，赤刀粵祝。』李善注『音□。』凡善祝曰祝，惡祝曰詛。周禮春官有詛祝。注曰『詛，謂祝之使沮敗也。』
533 	祝亦通作禱。說文『禱，告事求福也。』周禮春官『小宗伯禱祠於上下神示。』注云『求福曰禱。』『大祝作六辭，五曰禱。』注云『禱，賀慶言福祚之辭。』禮記檀弓『君子謂之善頌禱。』注云『禱，求福也。』晉語『衛莊公禱。』注謂將戰時請福也。毛詩定之方中傳述大夫九德云『祭祀能語。』正義云『謂於祭祀能祝告鬼神而為言語，若荀偃禱河，蒯瞆禱祖之類是也。』是禱與祝一也。禱又通作祈。說文『祈，求福也。』爾雅釋言『祈，叫也。』郭璞注曰『祈，祭者叫呼而請事也，』孫炎注曰『祈，為民祈福叫告之詞也。』周禮『大祝掌六祈以同鬼神示。』注曰『祈，嘄也。謂為有災變號呼告神以求福。』毛詩周頌『噫嘻，春夏祈穀於上帝也。』箋云『祈，猶禱也，求也。』是禱與祈一也。
534 	禱又通作祠。說文『祠，春祭曰祠，品物少多文詞也。』周禮春官『小宗伯禱祠於上下神示。』注『得求曰祠。』女祝『凡內禱祠之事。』注『報福喪祝以祭祀禱祠焉。』正義『祈請求福曰禱，得福報賽曰祠。』禱又通作祰。說文『祰，告祭也。』爾雅釋詁『祈，告也。』毛詩大雅行葦『以祈黃耆。』箋云『祈，告也。』告本字作祰。
535 	以上六名，雖義兼善惡，而祭神祈福則同，故彥和以祝為名，舉一而包餘事也。紀評曰『此篇獨崇實而不論文，是其識高於文士處。非不論文，論文之本也。』
536 	２　尚書舜典『禋於六宗。』王肅注曰『精意以享謂之禋。宗，尊也。所尊祭者其祀有六：謂四時也，寒暑也，日也，月也，星也，水旱也。』先儒說六宗者多家，各言其志，未知孰是，因非所急，不復備舉，姑以王肅說當之。
537 	３　左氏僖公三十一年春秋經『夏四月，四卜郊不從，乃免牲。猶三望。』杜注『三望分野之星，國中山川，皆郊祀望而祭之。魯廢郊天而脩其小祀，故曰猶。猶者，可止之辭。』
538 	４　周禮春官大祝掌六祝之辭，以事鬼神示，祈福祥，求永貞：一曰順祝，順祝，順豐年也，謂順民意而求豐年。二曰年祝，年祝，求多福歷年得正命也。三曰吉祝，吉祝，祈福祥也。四曰化祝，化祝，弭災兵也。五曰瑞祝，瑞祝，逆時雨寧風旱也。六曰筴祝。筴祝，遠罪疾。作六辭以通上下親疏遠近：一曰祠，祠者，交接之辭。二曰命，命，謂盟誓之辭。三曰誥，如盤庚將遷於殷，誥其世臣卿大夫，道其先祖之善功。四曰會，會，謂會同盟誓之辭。五曰禱，禱，賀慶言福祚之辭。六曰誄。誄，謂積累生時德行，以錫之命，主為其辭也。彥和以祝盟連稱，蓋本於此，祝辭多種，此先從順祝年祝首辭耳。
539 	５　禮記郊特牲『伊耆氏始為蠟。伊耆氏即神農，或云帝堯也。蠟也者，索也。歲十二月合聚萬物而索饗之也。』注云『饗者，祭其神也。萬物有功加於民者，神使為之也。祭之以報焉。』土反其宅四句，鄭云『此蠟祝辭也。』
540 	６　札移十二『顧廣圻校云「困學紀聞卷十引尸子曰，舜兼愛百姓，務利天下。其田也，荷彼耒耜，耕彼南畝，與四海俱有其利。」案尸子文見御覽八十一。其田也作其田歷山也，無祠田之文，今無可考。』
541 	７　詩商頌長發『湯降不遲，聖敬日躋。』箋云『湯之下士尊賢甚疾，其聖敬之德日進。』論語堯曰『予小子履，敢用玄牡，敢昭告於皇皇后帝。有罪不敢赦，帝臣不蔽，簡在帝心。朕躬有罪，無以萬方；萬方有罪，罪在朕躬。』孔安國注曰『墨子引湯誓其辭若此。』孫詒讓墨子閑詁兼愛下注云『論語堯曰篇集解孔安國云「墨子引湯誓。」國語周語內史過引湯誓與此下文略同。韋注云「湯誓，商書伐桀之誓也。今湯誓無此言，則已散亡矣。」按孔安國引此作湯誓，或兼據國語文。尚賢中篇引湯誓，今書亦無之。』郝懿行曰『案白虎通三軍三正篇並引論語予小子履數語為湯伐桀告天之辭。』
542 	８　墨子兼愛下『湯曰：惟予小子履，敢用玄牡告於上天後。曰，今天大旱，即當朕身履，未知得罪於上下，有善不敢蔽，有罪不敢赦，簡在帝心。萬方有罪，即當朕身，朕身有罪，無及萬方。』此文與湯誓大略相同，據墨子意，則湯禱旱之辭也。呂氏春秋順民篇『湯克夏而正天下，天大旱，五年不收。湯乃以身禱於桑林曰「餘一人有罪，無及萬夫，萬夫有罪，在餘一人，無以一人之不敏，使上帝鬼神傷民之命。」於是翦其發，磿其手，以身為犧牲，用祈福於上帝。民乃甚說，雨乃大至。』尸子『湯之救旱也，乘素車白馬，著布衣，嬰白茅，以身為牲，禱於桑林之野。』藝文類聚八十二初學記九引。荀子大略篇載其禱辭曰『政不節與？使民疾與？何以不雨至斯極也？宮室榮與？婦謁盛與？何以不雨至斯極也？苞苴行與？讒夫興與？何以不雨至斯極也？』公羊解詁二引韓詩傳，說苑君道篇，御覽八十三引帝王世紀略同。說文『雩，夏祭樂於赤帝，以祈甘雨也。』又『禜，設綿蕝為營，以禳風雨雪霜水旱癘疫於日月星辰山川也。』
543 	９　大戴禮記公冠篇『皇皇上天，照臨下土；集地之靈，降甘風雨；庶物群生，各得其所，靡今靡古。維予一人某敬拜皇天之祜。祭天辭。薄薄之土，承天之神；興甘風雨，庶卉百穀，莫不茂者，既安且寧。維予一人某敬拜下土之靈。祭地辭。維某年某月上日，明光於上下，勤施於四方，旁作穆穆。維予一人某敬拜迎日於郊。迎日辭。』嚴可均全漢文五十七注云『案祭天以下三篇，大戴禮列於孝昭冠辭後，明非先秦古辭。』
544 	１０儀禮士虞禮『明日以其班祔，用嗣尸。卒哭之明日也。班，次也。喪服小記曰：祔必以其昭穆。用嗣尸，謂從虞以至祔祭惟用一尸而已。曰，孝子某孝顯相，稱孝者，吉祭，顯相，助祭者也。夙興夜處，小心畏忌不惰，其身不寧，不寧，悲思不安。用尹祭尹，祭脯也。嘉薦普淖，嘉薦，醢也。普淖，黍稷也。普薦溲酒，適爾皇祖某甫，以隮祔爾孫某甫。尚饗。』
545 	１１儀禮少牢饋食禮『尸執以命祝。命祝以嘏辭。卒命祝，祝受以東北，面於尸西，以嘏於主人曰：皇尸命工祝，承致多福無疆於女孝孫。來女孝孫，使女受祿於天，宜稼於田，眉壽萬年，勿替引之。』替，廢也。引，長也。
546 	１２禮記王制『天子將出，類乎上帝，宜乎社，造乎禰。天子將出征，類乎上帝，宜乎社，造乎禰，祃於所征之地。』鄭注『類宜造皆祭名，其禮亡。』
547 	１３唐寫本成作賀，善作美，是。禮記檀弓下『晉獻文子成室，趙武作室成。晉君獻之。謂賀也。晉大夫發焉。諸大夫亦發禮以往。張老曰「美哉輪焉！美哉奐焉！歌於斯，哭於斯，聚國族於斯！」君子謂之善頌善禱。』
548 	１４左傳哀公二年『衛太子禱曰：曾孫蒯瞆，敢昭告皇祖文王，烈祖康叔，文祖襄公：鄭勝亂從，晉午在難，不能治亂，使鞅討之。蒯瞆不敢自佚，備持矛焉。敢告：無絕筋，無折骨，無面傷，以集大事，無作三祖羞。大命不敢請，佩玉不敢愛。』
549 	１５楚辭招魂王逸注謂宋玉哀原厥命將落，欲復其精神，延其年壽，故作招魂。案招祝雙聲，招魂猶言祝魂。又招魂句尾，皆用些字。夢溪筆談曰『今夔峽湖湘及江南僚人，凡禁□句尾皆稱些，乃楚人舊俗。』□即祝之俗字。紀評謂招魂似非祝詞，蓋未審招祝之互通也。又案纚也敦煌本作麗也，是。揚子法言吾子篇『霧縠組麗。』李軌注『霧縠雖麗，蠹害女工。』此彥和所本。
550 	１６漢書郊祀志上高帝詔曰『吾甚重祠而敬祭。今上帝之祭及山川諸神當祠者，各以其時禮祠之如故。』文帝以下，迭有增益，史記封禪書漢書郊祀志言之詳矣。
551 	１７儀唐寫本作義，案當作議為是。既總碩儒之議，亦參方士之術，謂如武帝命諸儒及方士議封禪，公玉帶上黃帝時明堂圖之類。
552 	１８史記封禪書『祝官有秘祝，即有災祥，輒祝祠移過於下。謂有災祥輒令祝官祠祭，移其咎惡於眾官及百姓也。孝文帝下詔曰，今秘祝移過於下，朕甚不取，自今除之。』
553 	１９司馬彪續漢書禮儀志『先臘一日大儺，謂之逐疫。其儀選中黃門子弟年十歲以上，十二以下百二十人為侲子，皆赤幘皂裳，執大□。方相氏黃金四目，蒙熊皮玄衣朱裳，執戈揚盾。十二獸有衣毛角，中黃門行之。□從僕射將之以逐惡鬼於禁中。夜漏上水，朝臣會，侍中尚書御史謁者虎賁羽林郎將執事皆赤幘陛衛。乘輿御前殿。黃門令奏曰「侲子備，請逐疫。」於是中黃門倡，侲子和，曰「甲作食□，胇胃食虎，雄伯食魅，騰簡食不祥，攬諸食咎，伯奇食夢，強梁祖明共食磔死寄生，委隨食觀，錯斷食巨，窮奇騰根共食蠱。凡使十二神追惡兇，赫女軀，拉女幹，節解女肉，抽女肺腸，女不急去，後者為糧。」呼十二神名及所欲食之鬼名，不去則為糧也。因作方相與十二獸□嚾呼，周遍前後省三過，持炬火送疫出端門。』漢書郊祀志『粵人勇之乃言，粵人俗鬼，而其祠皆見鬼，數有效。昔東甌王敬鬼，壽百六十歲；後世怠嫚，故衰耗。帝乃命粵巫，立粵祝祠。』
554 	２０陳先生曰『黃注引山海經「白澤能言語。」今山海經無此文。抱樸子極言篇「黃帝窮神奸，則紀白澤之辭。」黃注失引。』玉函輯佚書七十七有孫柔之瑞應圖。其白澤條云『黃帝巡於東海，白澤出，能言語。達知萬物之情，以戒於民，為除災害。賢君德及幽遐則出。』自開元占經卷一百十六輯得。又有白澤圖。馬國翰序曰『南史梁簡文帝紀有新增白澤圖五卷。隋唐志並有白澤圖一卷，不著撰人姓名。今佚。從諸書所引輯得四十餘節，合錄為帙，圖則佚矣。』張君房雲笈七簽卷一百軒轅本紀『帝巡狩東至海，登桓山。於海濱得白澤神獸，能言，達於萬物之情。因問天地鬼神之事，自古精氣為物，游魂為變者凡萬一千五百二十種。白澤言之，帝令以圖寫之，以示天下。帝乃作祝邪之文以祝之。』
555 	２１黃注云『王延壽夢賦序云「臣遂得東方朔與臣作罵鬼之書。」按朔與延壽隔世久遠，或朔本有書，延壽得之則可。曰「與臣作」謬矣。倘作書亦是夢中事，便無所不可。然彥和又豈以烏有為實錄乎？非後人傳寫之誤，即前代有傳寫失實者。』案黃說甚是。東方朔罵鬼之書，今不可考，惟延壽夢賦尚存，古文苑卷六。蓋亦罵鬼之流也。茲錄於下：
556 	王延壽夢賦後漢書文苑傳『王延壽字文考。有雋才。曾有異夢，意惡之，乃作夢賦以自厲。年二十四，過漢江溺水而死。』
557 	臣弱冠嘗夜寢，見鬼物，與臣戰。遂得東方朔與臣作罵鬼之書，臣遂作賦一篇敘夢。後人夢者，讀誦以卻鬼，數數有驗；臣不敢蔽。其詞曰：
558 	餘宵夜寢息，乃忽有非常之物夢焉。其為夢也，悉睹鬼物之變怪，則有蛇頭而四角，魚尾而鳥身，或三足而六眼，或龍形而似人。群行而奮搖，忽來到吾前，伸臂而舞手，意欲相引牽。於是夢中驚怒，腷臆紛紜。曰，吾含天地之純和，何妖孽之敢臻！爾乃揮手振拳，雷發電舒，斫游光，斬猛豬，批鱟毅，斫魅虛，捎魍魎，拂諸渠，撞縱目，打三顱，撲苕堯，抶夔□搏睍睆，蹴睢盱，剖列蹶，掣羯孽，劓尖鼻，踏赤舌，拏傖□，揮髯□。自游光而下至此，皆鬼物名。於是手足俱中，捷獵摧拉，澎濞跌抗，揩倒批，笞強梁，捶捋□，捘撩予，捴□黠，拖頹□，抨橙軋。於是群邪眾魅，駭擾遑遽，煥衍叛散，乍留乍去，變形瞪眄，顧望猶豫。吾於是更奮奇譎脈，捧獲噴，扼撓峴，撻□嚘，批□嘖。於是三三四四，相隨踉□而歷僻；□□磕磕，精氣充布；□□譽譽，鬼驚魅怖。或盤跚而欲走，或拘姅而不能步，或中創而宛轉，或捧痛而號呼，奄霧消而光散，寂不知其何故。嗟妖邪之怪物，敢干真人之正度！耳聊嘈而外朗，忽屈伸而覺寤。於是雞知天曙而奮羽，忽嘈然而自鳴；鬼聞之以迸失，心懾怖而皆驚。亂曰：齊桓夢物，而以霸兮！武丁夜感，得賢佐兮。周夢九齡，年克百兮。晉文盬腦，國以競兮。老子役鬼，為神將兮。轉禍為福，永無恙兮。藝文類聚七十九載此賦，缺殘不全。
559 	２２曹植誥咎文藝文類聚一百。五行致災，先史咸以為應政而作。天地之氣，自有變動，未必政治之所興致也。於時大風發屋拔木，意有感焉，聊假天帝之命，以誥咎祈福。其辭曰。
560 	上帝有命，風伯雨師。夫風以動氣，雨以潤時；陰陽協和，庶物以滋。亢陽害苗，暴風傷條；伊周是過。在湯斯遭。桑林既禱，慶雲克舉；偃禾之復，姬公走楚。況我皇德，承天統民；禮敬川岳，祗肅百神；享茲元吉，厘福日新。至若炎旱赫羲，飆風扇發；嘉卉以萎，良木以拔；何谷宜填，何山應伐；何靈宜論，何神宜謁。於是五靈振悚，皇祗赫怒；招搖警怯，攙槍奮斧。河伯典澤。屏翳司風；右呵飛廉。顧叱豐隆；息猋遏暴。元敕華嵩；慶雲是興，效厥年豐。遂乃沈陰坱北，甘澤微微，雨我公田，爰既予私。黍稷盈疇，芳草依依；靈禾重穗，生彼邦畿；年登歲豐，民無餒饑。
561 	古文苑卷一載秦詛楚文，錄之以備參考：
562 	詛楚文字體奇古，不易排印，據古文苑釋文改為常行字，以便閱覽。
563 	有秦嗣王，敢用吉玉瑄璧，使其宗祝邵鼛布忠，告於丕顯大神巫咸，以底楚王熊相之多罪。昔我先君穆公及楚成王，實戮力同心，兩邦若壹，絆以婚姻，袗以齊盟。曰：葉萬子孫，母相為不利。親即丕顯大神巫咸而質焉。今楚王熊相康回無道，淫佚耽亂，宣侈競從，變輸盟制。內之則暴虐不辜，刑戮孕婦，幽刺親戚，拘圉其叔父，置諸冥室櫝棺之中；外之則冒改久心，不畏皇天上帝，及丕顯大神巫咸之光烈威神，而兼倍十八世之詛盟。率諸侯之兵，以臨加我，欲滅伐我社稷，伐滅我百姓，求蔑法皇天上帝及丕顯大神巫咸之恤。祠之以圭玉犧牲，逑取我邊城新隍，及鄔長親，我不敢曰可。今又悉興其眾，張矜億怒，飾甲底兵，奮士盛師，以逼我邊競。讀作境。將欲復其兇跡，唯是秦邦之羸眾敝賦，鞟□音俞，刀鞘也，言以革飾刀鞘也。棧輿禮使上聲。介老將去聲。之，以自救也。繄亦應受皇天上帝及丕顯大神巫咸之幾靈德，賜克劑楚師，且復略我邊城。敢數楚王熊相之倍盟犯詛，箸諸石章，以盟大神之威神。
564 	２３祀唐寫本作祝，是。儀禮少牢饋食禮『主人西面，祝在左，主人再拜稽首。祝祝曰，孝孫某，敢用柔毛羊也剛鬣豕也嘉薦菹醢也普淖普，大也。淖，和也。德能大和，乃有黍稷。用薦歲事於皇祖伯某。伯某，其字也。以某妃某妃，某妻也。配合食曰配。某氏。某氏，若言姜氏子氏。尚饗。』尚，庶幾。饗，歆也。周禮考工記梓人『祭侯射侯之禮，以酒脯醢。其辭曰：惟若寧侯。若，汝也。寧，安也。謂先有功德，其鬼有神。毋或若女不寧侯。不屬屬，猶朝會也。於王所。故抗而射女。強飲強食，詒女曾孫諸侯百福。』
565 	中代祭文，據文章緣起有杜篤祭延鐘文，文佚。茲錄曹操祭故太尉橋玄文：
566 	故太尉橋公，誕敷明德，泛愛博容，國念明訓，士思令謨，靈幽體翳，邈哉晞矣。吾以幼年，逮升堂室，晞以頑鄙之姿，為大君子所納，增榮益觀，皆由獎助，猶仲尼稱不如顏淵。李生之厚嘆賈復。士死知己，懷此無忘。又承從容約誓之言，『殂逝之後，路有經由，不以鬥酒只雞，過相沃酹，車過三步，腹痛勿怪。』雖臨時戲笑之言，非至親之篤好，胡肯為此辭乎！匪為靈忿，能詒己疾；懷舊惟顧，念之淒愴。奉命東征，屯次鄉里，北望貴土，乃心陵墓。裁致薄奠，公其尚饗。魏志武帝紀注引褒賞令，又見後漢書橋玄傳。
567 	２４後漢書續禮儀志『司徒太史令奉謚哀策。』注曰『晉時有人嵩高山下得竹簡一枚，上有兩行科斗書之。臺中外傳以相示，莫有知者。司空張華以問博士束皙。皙曰，此明帝顯節陵中策也。檢校果然。是知策用此書也。』案彥和謂『哀策流文』指此。文章緣始『漢樂安相李尤作和帝哀策。』文佚。
568 	２５穆天子傳六『天子西至於重璧之臺，盛姬告病，天子哀之。……於是殤祀而，哭內史執策，』郭璞注『策，所以書贈賵之事。內史，主策命者，』哀冊文不傳。左傳昭公七年，周景王追命衛襄公曰『叔父陟恪，在我先王之左右，以佐事上帝，余敢忘高圉亞圉。』二圉，周之先也。亦受殷王追命者。杜注『命如今之哀策。』茲錄魏明帝為甄皇后哀策一首藝文類聚十三有魏文帝為武帝哀策，文似不全，故不錄。維青龍二年三月壬申，皇太后梓宮啟殯，將葬於首陽之西陵。哀子皇帝叡，親奉冊祖載，遂親遣奠，叩心擗踴，號啕仰訴，痛靈魂之遷幸，悲容車之向路；背三光以潛翳，就黃壚而安厝。嗚呼哀哉！昔二女妃虞，帝道以彰；三母嬪周，聖善彌光；既多受祉，享國延長。哀哀慈妣，興化閨房；龍飛紫極，作合聖皇；不虞中年，暴離災殃；愍予小子，煢煢摧傷；魂雖永逝，定省曷望。嗚呼哀哉！魏志文德郭皇后傳注引魏書。
569 	２６書贈，唐寫本作書賵，均通。
570 	２７摯虞文章流別論『今哀策古誄之義。』御覽五百九十六引。
571 	２８漢書百官公卿表上『奉常屬官有太史。』後漢書續百官志『太常卿一人。』本注曰『掌禮儀祭祀。每祭祀，先奏其禮儀及行事，常贊天子。』注曰『漢舊儀曰，贊饗一人，掌贊天子。』案太常卿屬官，有太史令一人。禮儀志載太史令奉謚哀策，則彥和所云『太史作贊，』當指漢代而言矣。唐寫本作『太祝所讀，固祝之文者也。』語意似不甚明。
572 	２９紀評曰『此雖老生之常談，然執是以衡文，其合格者亦寡矣。所謂三歲小兒道得，八十老翁行不得也。』
573 	３０班固祀濛山文不可考。唐寫本濛作涿。嚴可均全後漢文二十六輯得涿邪山祝文四句。晃晃將軍，大漢元輔。文選顏延之曲水詩序注，又王儉褚淵碑文注。仗節擁旄，鉦人伐鼓。文選虞羲詠霍將軍北伐詩注，又宣德皇后令注。
574 	３１潘岳有為諸婦祭庾新婦文，文缺不全。錄之如左：潛形幽櫬，寧神舊宇；室虛風生，床塵帷舉。自我不見，載離寒暑；雖則乖隔，哀亦時敘。啟殯今夕，祖行明朝；雨絕華庭，埃滅大宵。執箕□，偕奉夕朝；髣佛未行，顧瞻弗獲，伏膺飲淚，感今懷昔。懷昔伊何？祁祁娣姒。感今伊何？冥冥吾子。形未廢目，音猶在耳。藝文類聚三十八。
575 	３２說文□，篆文古文並從明。周禮曰，國有疑則囧。諸侯再相與會，十二歲一囧，北面詔天之司慎司命。囧殺牲歃血，朱盤玉敦，以立牛耳，從囧段注『囧，明也，左傳所謂昭明於神。』皿聲。釋名釋言語『盟，明也。告其事於神明也。』周禮天官玉府『若合諸侯，則共珠槃玉敦。』鄭注云『敦，槃類，珠玉以為飾。古者以槃盛血，以敦盛食，合諸侯者，必割牛耳，取其血歃之以盟。珠槃，以盛牛耳，尸盟者執之。』
576 	３３左傳襄公十年，瑕禽曰『昔平王東遷，吾七姓從王，牲用備具，王賴之而賜之騂旄之盟。』杜注『騂旄，赤牛也。舉騂旄者，言得重盟，不以犬雞。』案騂毛當依左傳作騂旄。唐寫本正作騂旄。漢書王陵傳『高皇帝刑白馬而盟曰，非劉氏而王者，天下共擊之。』
577 	３４漢書律歷志下『書序曰：成湯既沒，太甲元年，使伊尹作伊訓。伊訓篇曰。惟太甲元年十有二月，乙丑朔，伊尹祀於先王，誕資有牧方明。』注引孟康曰『方明者，神明之象也。以木為之方四尺，畫六採，東青西白，南赤北黑，上玄下黃，』吳仁傑曰『明堂者，以其加方明於其上，壇而不屋。……然則方明之為明堂，先儒其知之矣。』
578 	３５穀梁隱公八年傳『盟詛不及三王。』範寧注曰『三王，謂夏殷周也。夏後有鈞臺之享，商湯有景亳之命，周武有孟津之會，眾所歸信，不盟詛也。』左氏桓公三年經『夏，齊侯衛侯胥命於蒲。』杜注『申約言以相命，而不歃血也。』公羊桓三年傳『古者不盟，結言而退。』何注『善其近正，似於古而不相背，故書以撥亂也。』
579 	３６以及耍契唐寫本作弊及耍劫，是。耍，謂如左傳襄公九年『晉士莊子為載書載書，即盟書。曰，自今日既盟之後，鄭國而不唯晉命是聽，而或有異志者，有如此盟，如違盟之罰。公子騑趨進曰，天禍鄭國，使介居二大國之間，大國不加德音而亂以耍之。謂以兵亂之力強耍鄭。子展曰，耍盟無質，神弗臨也』之類。劫，謂如曹沫毛遂之類。
580 	３７史記刺客列傳『曹沫者，魯人也，為魯將，與齊戰三敗北。魯莊公懼，乃獻遂邑之地以和。齊桓公許與魯會於柯而盟。曹沫執匕首劫齊桓公，桓公左右莫敢動，乃許盡歸魯之侵地。』索隱云『沫，音亡葛反。左氏穀梁並作曹劌，聲相近而字異耳。』索隱又云『此事約公羊為說，然彼無其名，直云曹子而已。且左傳魯莊十年戰長勺，用曹劌謀敗齊，而無劫桓公之事，十三年盟於柯，公羊始論曹子，穀梁此年惟雲，曹劌之盟，信齊侯也。又不記其行事之時也。』
581 	史記平原君列傳『秦之圍邯鄲，趙使平原君求救合從於楚。平原君與楚合從，言其利害，日出而言之，日中不決。毛遂按劍歷階而上，謂平原君曰「從之利害，兩言而決耳！今日出而言從，日中不決，何也？」楚王叱曰「胡不下！」毛遂按劍而前曰「合從者，為楚，非為趙也。吾君在前，叱者何也？」楚王曰「唯！唯！誠若先生之言，謹奉社稷而以從。」毛遂曰，「取雞狗馬之血來。」毛遂奉銅盤而跪進之楚王。曰「王當歃血而定從，次者吾君，次者遂。」遂定從於殿上。』
582 	３８常璩華陽國志巴志『秦昭襄王與夷人刻石盟曰，秦犯夷，輸黃龍一雙；夷犯秦，輸清酒一鐘。』史記高祖功臣侯年表封爵之誓曰『使河如帶，泰山若厲，國以永寧，爰及苗裔。』
583 	３９後漢書臧洪傳『乃與諸牧守大會酸棗，設壇場。將盟，既而更相辭讓，莫敢先登，咸共推洪。洪乃攝衣升壇，歃血而盟曰：
584 	漢室不幸，皇綱失統。賊臣董卓，乘釁縱害，禍加至尊，毒魏志作虐。流百姓，大懼淪喪社稷，翦覆四海。兗州刺史岱，豫州刺史□，陳留太守邈，東郡太守瑁，廣陵太守超等，糾合義兵，並赴國難。凡我同盟，齊心一魏志作戮。力，以致臣節。隕首喪元，必無二志，有渝此盟，俾墜其命，無克遺育。皇天后土，祖宗明靈，實皆鑒之。』
585 	４０劉琨與段匹磾盟文
586 	天不靜晉，難集上邦，四方豪傑，是焉煽動，乃憑陵於諸夏，俾天子播越震蕩，罔有攸底。二虜交侵，區夏將泯，神人乏主，蒼生無歸，百罹備臻，死喪相枕。肌膚潤於鋒鏑，骸骨曝於草莽，千里無煙火之廬，列城有兵曠之邑，茲所以痛心疾首，仰訴皇穹者也。臣琨蒙國寵靈，叨竊臺岳；臣磾世效忠節，忝荷公輔，大懼醜類，猾夏王旅，隕首喪元，盡其臣禮。古先哲王，貽厥後訓，所以翼戴天子，敦序同好者，莫不臨之以神明，結之以盟誓。故齊桓會於邵陵，而群後加恭；晉文盟於踐土，而諸侯茲順。加臣等介在遐鄙，而與主相去□遼，是以敢干先典，刑牲歃血。自今日既盟之後，皆盡忠竭節，以翦夷二寇。有加難於琨，磾必救；加難於磾，琨亦如之。繾綣齊契，披布胸懷，書功金石，藏於王府。有渝此盟，亡其宗族，俾墜軍旅，無其遺育。藝文類聚三十三。
587 	４１黃叔琳曰『二盟義炳千古，不宜以成敗論之。』案彥和所云『無補晉漢，反為仇讎；信不由衷，盟無益也』諸語，乃指當時與盟之人而言，於臧劉二子，固已推崇無所不至矣。
588 	４２尚書洛誥『予沖子夙夜毖祀。』孔傳『言我童子徒早起夜寐，慎其祭祀而已。』唐寫本欽明作唾血，非是。


《卷三》[View] [Edit] [History]
1 	銘箴第十一
2 	昔帝軒孫云御覽五百九十引作軒轅帝鈴木云玉海作黃帝無昔字刻輿幾以弼違１，大禹勒筍孫云唐寫本作簨□而招諫２，成湯盤盂，著日新之規３，武王戶席，題必戒孫云唐寫本作誡御覽亦作誡之訓４，周公慎言於金人５，仲尼革容於欹器，則先孫云唐寫本御覽則字無先作列聖鑒戒，其來久矣６。故孫云唐寫本故字無銘者，名也，觀器必也孫云唐寫本必也作必名焉正名，審用貴乎盛孫云唐寫本盛作慎德７。蓋臧武孫云唐寫本無武字仲之論銘也，曰：天子令德，諸侯計功，大夫稱伐８。夏鑄九牧之金鼎，周勒肅慎之楛矢，孫云唐寫本鼎字矢字無御覽亦無此二字令德之事也９，呂望銘功於昆吾，仲山鏤績於庸器，計功之義也１０；魏顆紀勛於景鐘，元作銘曹改趙雲銘作鐘孔悝表勤於衛鼎，稱伐之類也１１。若乃飛廉有石槨之錫，靈公有蒿裏趙雲蒿作舊之謚。銘發幽石，籲可怪矣孫云唐寫本籲作噫矣作也御覽亦作噫也１２！趙靈勒跡於番吾，元作禺楊改秦昭刻博元作傅朱改於華山，誇誕示後，籲可笑元作茂又作戒也１３！詳觀眾例，銘義見矣。１４至於始皇勒岳，政暴而文澤，亦有疏通之美焉１５。若孫云唐寫本無若字御覽若下有乃字班固燕然之勒，張昶孫云唐寫本昶作旭華陰之碣，序亦盛矣１６。蔡邕銘思，獨冠古今。孫云御覽作蔡邕之銘思燭古今橋元作僑孫改公之鉞，元作箴孫云御覽作箴吐納典謨；朱穆之鼎，全成碑文，溺所長也１７。至如敬通雜器，準矱戒孫云唐寫本戒作武銘，而事非其物，繁略違中１８。崔駰品物，贊多戒少１９；李尤積篇，義儉辭碎。蓍龜神物，而居博弈之中；孫云唐寫本中作下御覽亦作下衡斛嘉量，而在臼杵孫云唐寫本作杵臼御覽亦作杵臼之末；曾名品之未暇，何事理之能閑哉２０！魏文九寶，器利辭鈍２１。唯張載元作採謝改劍閣，其才清採。孫云唐寫本作清採其才迅足駸駸，後發前至，勒銘孫雲勒銘作詔勒岷漢，得其宜矣２２。
3 	箴者，孫云唐寫本有針也二字所以攻疾防患，喻針石也孫云御覽五八八引此作箴所以攻疾除患喻針石垣２３。斯文之興，盛於三代。夏商二箴，餘句頗存２４。及周之辛甲百官箴孫云唐寫本及字無箴下有闕唯虞箴四字一篇，體義備焉。迄至春秋，微而未絕。故魏絳諷君於後羿，楚子訓民於在勤２５。戰代以來，棄德務功，銘辭代興，箴文委孫云唐寫本作萎御覽亦作萎絕，至揚雄稽古，始範虞箴，作孫云唐寫本及御覽皆無作字卿尹孫云唐寫本有九字州牧二十五鈴木云御覽無五字篇。及崔胡補綴，總稱百官，指事配位，鞶鑒可趙雲可作有征，信所孫云唐寫本所作可無信字謂追清風於前古，攀辛甲於後代者也２６。至於潘勖符節，要而失淺２７；溫嶠傅趙雲傅作侍臣，博而患繁２８；王濟國子，引廣一作多事雜一作寡趙雲作引多而事寡２９；潘尼乘輿，義正趙雲正下有而字體蕪３０；凡斯繼作；鮮有克衷。至於王朗雜箴，乃置巾履，趙雲履作屢得其戒慎，而失其所施。觀其約文舉要，憲章戒趙雲作武銘，而水火井灶，繁辭不巳，志有偏也３１。
4 	夫箴誦於官，鈴木云御覽官作經銘題於器，名目趙雲目作用雖異，而警戒實同。箴全御過，故文資確元作確朱改切；銘兼褒贊，故體貴弘潤；其取事也必覈元作覆以辨，其摛文也必簡而深，此其大要也３２。然矢言之道蓋闕，庸器之制久淪，所以箴銘異趙雲異作寡用，罕施於孫云唐寫本於作後御覽五八八引亦作後代３３。惟秉文君子，宜酌其遠大焉。
5 	贊曰：銘實表器趙雲作器表３４，箴惟德軌。有佩於言，無鑒於水。秉茲貞厲，敬言乎履孫云唐寫本作警乎立履３５。義典則弘，文約為美。
6 	１　漢書藝文志道家載黃帝銘六篇。蔡邕銘論曰『黃帝有巾幾之法。』後漢書朱穆傳『古之明君，必有輔德之臣，規諫之官；下至器物，銘書成敗，以防遺失。』注曰『黃帝作巾凡之法。』路史疏仡紀載黃帝巾幾之銘曰『毋翕弱。毋俷德。毋違同。毋傲禮。毋謀非德。毋犯非義。』諸書均作巾幾，無作輿幾者。留存事始『文心曰，軒轅輿幾，與弼不逮，即為箴也。』留存唐人，引文心作輿幾，是彥和本作輿幾，別有所本也。宋胡宏皇王大紀亦謂帝軒作輿幾之箴，以警晏安。
7 	２　鬻子『夏禹之治天下也，以五聲聽。門懸鐘鼓鐸磬而置鞀，以待四海之士。為銘於簨□曰，教寡人以道者擊鼓。教寡人以義者擊鐘。教寡人以事者振鐸。語寡人以憂者擊磬。語寡人以訟獄者揮淮南子作搖。鞀。』淮南子泛論訓作以待四方之士，為號曰……文小異。筍，唐寫本作簨。周禮春官典庸器注引杜子春曰『筍讀如博選之選。橫者為筍；從者為鐻。』釋文『鐻今或作□。』３　禮記大學篇『湯之盤銘曰，茍日新，日日新，又日新。』４　大戴禮記武王踐阼載武王銘凡十七：席四端，機，鑒，盥盤，楹，杖，帶，履屨，觴豆，戶，牖，劍，弓，矛，茲錄席四端銘，戶銘，並附鑒，帶，矛三銘於後。
8 	席四端銘
9 	席前左端：安樂必敬。前右端：無行可悔。後左端：一反一側，亦不可以忘。後右端：所監不遠，視爾所代。俞樾群經平議十七『安樂必敬，此與下文前右端之銘無行可悔，後左端之銘一反一側，爾不可不志，後右端所監不遠，視爾所代，通為一韻。敬字乃茍字之誤。茍之與敬，義自可通，但作敬則失其韻矣。下文爾不可不志，今本誤作亦不可以忘，王氏引之巳訂正，惟未正敬字之誤，故於韻仍未盡得耳。』
10 	戶銘
11 	夫名難得而易失。無懃弗志，而曰我知之乎。無懃弗及，而曰我杖之乎。擾阻以泥之。若風將至，必先搖搖，雖有聖人，不能為謀也。抱經堂文集卷八新刻大戴禮跋『案「擾阻以泥之」語，朱子亦謂不可解。竊疑擾乃□字之偽。服虔注揚雄賦云「□，古之善塗塈者。」王伯厚校此篇，一無阻字；則當為□以泥之無疑。蓋□本亦作獶，形近易偽也。』案如盧說，仍不可解。御覽百八十四引太公金匱戶之書曰『出畏之，入懼之。』
12 	鑒銘
13 	見爾前，慮爾後
14 	帶銘
15 	火滅修容，慎戒必恭，恭則壽。
16 	矛銘
17 	造矛造矛，少間弗忍，終身之羞。
18 	５　周公金人銘，無可考。案嚴可均全上古文卷一金人銘注云，金人銘舊無撰人名。據太公陰謀太公金匱，知即黃帝六銘之一，金匱僅載銘首廿餘字，說苑敬慎篇載其全文，錄之於下：孔子之周，觀於太廟。右陛之前，有金人焉，三緘其口而銘其背曰：我古之慎言人也。戒之哉！戒之哉！無多言，多言多敗。無多事，多事多患。安樂必戒，無行所悔。勿謂何傷，其禍將長。勿謂何害，其禍將大。勿謂何殘，其禍將然。勿謂莫聞，天妖伺人。熒熒不滅，炎炎奈何。涓涓不壅，將成江河。綿綿不絕，將成網羅。青青不伐，將尋斧柯。誠不能慎之，禍之根也。曰是何傷，禍之門也。強梁者不得其死，好勝者必遇其敵。盜怨主人，民害其貴。君子知天下之不可蓋也，故後之，下之，使人慕之；執雌持下，莫能與之爭者。人皆趨彼，我獨守此；眾人惑惑，我獨不從。內藏我知，不與人論技；我雖尊高，人莫害我。夫江河長百穀者，以其卑下也。天道無親，常與善人。戒之哉！戒之哉！此道家附會之辭，偽跡顯然，不可信。
19 	６　淮南子道應篇『孔子觀桓公之廟，說苑敬慎篇作周廟有器焉，荀子宥坐篇作欹器謂之宥卮。孔子曰「善哉，予得見此器。」顧曰，「弟子取水。」水至灌之，其中則正，其盈則覆。孔子造然革容曰，「善哉持盈者乎。」』紀評曰『欹器不言有銘，此句未詳。或六朝所據之書，今不盡見耳。』國語晉語一部偃稱商銘曰『嗛嗛之德，不足就也，嗛嗛，猶小小也。不可以矜而祗取憂也。嗛嗛之食，不足狃也，食，祿也。狃貪也。不能為膏膏，肥也。而祗罹咎也。』此亦商銘之可見者。７　唐寫本作『銘者，名也，觀器必名焉。正名審用，貴乎慎德。』毛詩鄘風定之方中正義曰『作器能銘者，謂既作器能為其銘。若慄氏為量，其銘曰，「時文思索，允臻其極。嘉量既成，以觀四國。永啟厥後，茲器維則。」是也。案此銘見考工記。大戴禮說武王盤盂幾杖皆有銘，此其存者也。銘者，名也，所以因其器名而書以為戒也。』禮記祭統『夫鼎有銘。銘者，自名也。自名以稱揚其先祖之美而明著之後世者也。為先祖者，莫不有美焉，莫不有惡焉，銘之義稱美而不稱惡，此孝子孝孫之心也。……銘者，論撰其先祖之有德善功烈勛勞慶賞聲名列於天下，而酌之祭器，自成其名焉。』注曰『銘，謂書之刻之以識事者也。自名，謂稱揚其先祖之德，著己名於下。』釋名釋典藝『銘，名也。述其功美，使可稱名也。』８　左襄十九年傳『季武子以所得於齊之兵作林鐘，而銘魯功焉。臧武仲謂季孫曰，非禮也。夫銘，天子令德，天子銘德不銘功。諸侯言時計功，舉得時，動有功，則可銘也。大夫稱伐。銘其功伐之勞。』９　左宣三年傳『楚子伐陸渾之戎，遂至於□，觀兵於周疆。定王使王孫滿勞楚子。楚子問鼎之大小輕重焉。對曰，在德不在鼎。昔夏之方有德也，遠方圖物，圖畫山川奇異之物而獻之。貢金九牧，使九州之牧貢金。鑄鼎象物，象所圖物，著之於鼎。百物而為之備，使民知神奸。圖鬼神百物之形，使民逆備之。』案禹鼎不言有銘，彥和以意說之。
20 	國語魯語下『仲尼曰，昔武王克商，通道於九夷百蠻，使各以其方賄來貢。於是肅慎氏頁楛矢石砮。先王欲昭其令德之致遠也，以示後人，使永監焉。故銘其栝曰，肅慎氏之貢矢。韋昭注曰『刻曰銘。栝，箭羽之閑也。』』１０蔡邕銘論『呂尚作周太師，而封於齊，其功銘於昆吾之冶。』逸周書大聚解『乃召昆吾冶而銘之金版。』昆吾，當時善冶人名。
21 	後漢書竇憲傳『南單于遺憲古鼎，容五斗。其旁銘曰，仲山甫鼎。其萬年，子子孫孫永保用。』用禮春官典庸器，注曰『庸器，伐國所獲之器，若崇鼎貫鼎及以其兵物所鑄銘也。』１１國語晉語七『昔克潞之役，秦來圖敗晉功，魏顆以其身卻退秦師于輔氏，親止杜回。其勛銘於景鐘。』事在魯宣公十五年，韋昭注『景鐘，景公之鐘。』
22 	禮記祭統『衛孔悝之鼎銘曰：六月丁亥，公假於大廟。公曰，叔舅！乃祖莊叔，左右成公。成公乃命莊叔隨難於漢陽，即宮於宗周，奔走無射。啟右獻公。獻公乃命成叔纂乃祖服。乃考文叔，興舊耆欲，作率慶士，躬恤衛國，其勤公家，夙夜不解。民咸曰，休哉！公曰，叔舅，予女銘，若纂乃考服。悝拜稽首曰，對揚以闢之，勤大命施於烝彞鼎。』１２史記秦本紀『蜚廉為紂石北方文有誤。徐廣曰，皇甫謐云，『作石槨於北方。』還無所報，為壇霍太山。而報得石棺。銘曰「帝令處父，不與殷亂，賜爾石棺以華氏。」死，遂葬於霍太山，』索隱曰『言處父至忠，國滅君死，而不忘臣節，故天賜石棺以光華其族。事蓋非實，譙周深所不信。』彥和意同譙周，故云可怪。石槨，當據史記作石棺。
23 	莊子則陽篇『狶韋曰：夫靈公也死，卜葬於故墓，不吉；卜葬於沙丘而吉。掘之數仞，得石槨焉。洗而視之，有銘焉。曰「不馮其子，靈公奪而里。」（釋文『里一本作埋。』夫靈公之為靈也久矣。』博物志異聞篇『衛靈公葬，得石槨。銘曰，不逢箕子，靈公奪我里。』蒿唐寫本作舊，疑蒿字不誤。玉篇『薧里，黃泉也，死人里也。』以蓬蒿字為蒿里，乃流俗所作。薧里之謚，猶言薧里中石槨已為靈公作謚耳。
24 	１３韓非子外儲說左上『趙主父令工施鉤梯而緣播吾，播吾即番吾。史記趙世家正義引括地志云『番吾故城在恆州房山縣東二十里。漢書地理志作蒲吾，有鐵山。』刻人疏其上，疏即疋之異文。疋，足也。今本作刻疏人跡其上，不可通，此依俞樾說改。廣三尺，長五尺，而勒之曰，主父常游於此。』又『秦昭王令工施鉤梯而上華山，以松柏之心為博。箭長八尺，棋長八寸。而勒之曰，昭王常與天神博於此。』趙武靈王自號主父，秦昭王豈亦生時自謚耶？
25 	１４蔡邕銘論
26 	春秋之論銘也，曰天子令德，諸侯言時計功，大夫稱伐。昔肅慎納貢，銘之楛矢，所謂天子令德也。黃帝有巾幾之法，孔甲有槃杅之誡，殷湯有甘誓之勒，毚鼎有丕顯之銘，武王踐阼，咨於太師，而作席機楹杖雜銘十有八章。周廟金人，緘口書背，銘之以慎言，亦所以勸進人主，勖於令德者也。昔召公作誥，先王賜朕鼎，出於武當曾水。呂尚作周太師而封於齊，其功銘於昆吾之冶。漢獲齊侯寶樽於槐里，獲寶鼎於美陽。仲山甫有補袞闕式百闢之功，周禮司勛凡有大功者，銘之大常，所謂諸侯言時計功者也。宋大夬正考父三命茲益恭而莫侮其國。衛孔悝之父莊叔，隨難漢陽，左右獻公，衛國賴之，皆銘於鼎。晉魏顆獲秦杜回於輔氏，銘功於景鐘。所謂大夫稱伐者也。鐘鼎禮樂之器，昭德紀功，以示子孫，物不朽者，莫不朽於金石，故碑在宗廟兩階之間。近世以來，咸銘之於碑，德非此族，不在銘典。１５頌贊篇云『秦政刻文，爰頌其德。』彼實頌體而刻石則銘。黃叔琳云『李習之論銘，謂盤之辭可遷於鼎，鼎之辭可遷於山。山之辭可遷於碑，惟時之所紀，而不必專切於是物，其說甚高，然與觀器正名之義乖矣。』案李翱答開元寺僧書見唐文粹八十五，茲節錄其文以備參閱。『……夫銘古多有焉。湯之盤銘，其辭云云；衛孔悝之鼎銘，其辭云云；秦始皇帝之嶧山銘，其辭云云。於盤則曰盤銘，於鼎則曰鼎銘，於山則曰山銘。盤之辭可遷之於鼎，鼎之辭可移之於山，山之辭可書之於碑，惟時之所紀爾。及蔡邕作黃鉞銘，以紀功於黃鉞之上爾。或盤，或鼎，或嶧山，或黃鉞，其意與言皆同，非如高唐上林長楊為之作賦云爾。近代之文士則不然，為銘為碑，大抵詠其形容，有異於古人之所為；其作鐘銘，則必詠其形，與其聲音，與其財用之多少，鎔鑄之勤勞耳，非為勒功德垂誡勸於器也。推此類而極觀之，其不知君子之文也亦甚矣。』１６後漢書竇憲傳『憲遂登燕然山，去塞三千餘里，刻石勒功，紀漢威德。令班固作銘曰：惟永元元年秋七月，有漢元舅曰車騎將軍竇憲，寅亮聖明，登翼王室，納於大麓，惟清緝熙。乃與執金吾耿秉述職巡御，理兵於朔方。鷹揚之校，螭虎之士，爰該六師；暨南單于東烏桓西戎氐羌侯王君長之群，驍騎三萬。元戎輕武，長轂四分，雲輜蔽路，萬有三千餘乘。勒以八陣，蒞以威神，玄甲耀日，朱旗絳天。遂陵高闕，下雞鹿，經磧鹵，絕大漠，斬溫禺以釁鼓，血尸逐以染鍔。然後四校橫徂，星流彗掃，蕭條萬里，野無遺寇。於是域滅區單，反旆而旋。考傳驗圖，窮覽其山川。遂逾涿邪，跨安侯，乘燕然，躡冒頓之區落，焚老上之龍庭。上以攄高文之宿憤，光祖宗之玄靈；下以安固後嗣，恢拓境宇，振大漢之天聲。茲所謂一勞而久逸，暫費而永寧者也。乃遂封山刊石，昭銘上德。其辭曰：鑠王師兮征荒裔，剿兇虐兮截海外。敻其邈兮□地界，封神丘兮建隆嵑，熙帝載兮振萬世。』
27 	張昶唐寫本作張旭，古文苑十八載昶此文亦一作張旭。昶文又見藝文類聚七初學記五，錄文於下：張昶西嶽華山堂闕碑銘昶字文舒，建安初為給事黃門侍郎。易曰：『天地定位，山澤通氣。』然山莫尊於嶽，澤莫盛於瀆。山嶽有五，而華處其一；瀆有四，而河在其數。其靈也至矣！聖人廢興，必有其應。故岱山石立，中宗繼統；太華授璧，秦胡絕緒；白魚入舟，姬武建業；寶珪出水，子朝喪位。布五方則處其西，列三條則居其中。若廣獸奇蟲，山經有紀矣。是以帝皇巡狩，親五岳而告至，覲方後而考禮，故經有望秩之禋，典有生殖之祀，蓋所以崇山川而報功也。四海一統，天子秉其禮；諸侯力政，彊國攝其祭。其奉邑曰華陰也久矣。乃紀於禹貢而分秦晉之境，秦鄙晉之西則曰陰，晉邊秦之東則曰寧。秦邑既遷徙，禮亦如之。二國力爭，以奉以祭。其城險固，基趾猶存，故老之言，未殞於民也。逮至大漢，受命克亂，不愆不忘，舊名是復，率禮不越，故祀是尊，歷葉增修，虔恭又備，一禱三祀，終歲而四，以迄於今，而世宗又經集靈之宮於其下。想喬松之疇，是游是憩；郡國方士自遠而至者，充巖塞崖；鄉邑巫覡宗祀乎其中者，盈谷溢溪；咸有浮飄之志，愉悅之色，必雲霄之路可升而越，果繁昌之福可降而致也。故殖財之寶，黃玉自出，令德之珍，卿相是毓，匪惟嵩高降生申甫，此亦有焉。
28 	天有所興，必先廢之，故殷宗周宣以衰致盛。是時也，王業中缺，大化陵遲，郡縣既毀，財匱禮乏，庭廟傾壤，壇場蕪穢，祭祀之禮，頗有缺焉。於是鎮遠將軍領北地太守閺鄉亭侯段君諱煨，字忠明，自武威占此土，憑託河華，二靈是與。故能以昭烈之德，享上將之尊，銜命持重，屯斯寄國，討叛柔服，威懷是示。群兇既除，郡縣集寧，家給人足，戶有樂生之歡，朝釋西顧之慮，而懷關中之恃；雖昔蕭相輔佐之功，功冠群後，弗以加也。遂解甲休士，陣而不戰，以逸其力，修飾享廟，壇場之位，荒而後闢，禮廢而復興。又造祠堂，表以參闕，建神路之端首，觀壯麗乎孔徹，然後旅祀祈請，既有常處，雖雨沾衣而禮不廢。於是邑之士女，咸曰宜之，乃建碑刊石，垂示後裔。其辭曰：於穆堂闕，堂闕昭明；經之營之，不日而成。匪奢匪儉，惟德是程；匪豐匪約，惟禮是榮。虔恭禋祀，黍稷芬馨；神具醉止，降福穣穣。
29 	１７蔡中郎集中多銘碑之文，故云獨冠古今。黃注曰『按伯喈作朱公叔墳前石碑，前用散體，後系四言韻語。至鼎銘則純作散體大篇，不著韻語。所謂全成碑文也。』
30 	蔡邕黃鉞銘
31 	孝桓之季年，鮮卑入塞，盜起匈奴左部，梁州叛羌逼迫兵誅，淫衍東夷，高句麗嗣子百固，逆謀並發，三垂騷然，為國憂念。四府表橋公昔在涼州，柔遠能邇，不煩軍師，而車師克定。及在上谷漢陽，連在營郡，膂力方剛，明集御眾，徵拜度遼將軍。始受旄鉞鉦鼓之任，捍禦三垂。公以吏士頻年在外，勤於奔命，人馬疲羸撓鈍；請且息州營橫發之役，以補困憊。朝廷許之，於是儲廩豐饒，室罄不懸，人逸馬同，弓勁矢利，而經用省息，官有餘資，執事無放散之尤，簿書有進入之贏；治兵示威，戎士踴躍；旌旗曜日，金鼓霆奮。守有山嶽之固，攻有必克之勢。羌戎授首於西疆，百固冰散於東鄰，鮮卑收跡，烽燧不驚，視事三年，馬不帶鈌，弓不受彄。是用鏤石假象，作茲征鉞軍鼓，陳之東階，以昭公文武之勛焉。銘曰：帝命將軍，執茲黃鉞；威靈振耀，如火之烈。公之蒞止，群狄斯柔；齊斧罔設，介士斯休。
32 	蔡邕鼎銘
33 	忠文朱公名穆，字公叔，有殷之胄，微子啟以帝乙元子，周武王封諸宋，以奉成湯之祀。至元子啟生公子朱，其孫氏焉。後自沛遷於南陽之宛，遂大於宋，爵位相襲。烈祖尚書令，肅宗之世，守於臨淮；考曰實，為陳留太守。乃及忠文，克慎明德，以紹服祖禰之遺風，悉心臣事，用媚天子，顯允其勛績。尋綜六藝，契闊馳思，所以啟前惑而覺後疑者，亹亹焉，雖商偃其猶病諸。初□孝廉，除郎中尚書侍郎，獨念運際存亡之要，乃陳五事，諫謀深切，退處畎畝以察天象，驗應著焉。孝順晏駕，賊發江淮，時闢大將軍府，實掌其事，用拜宛陵令，非其好也，遂以疾辭。復闢大將軍，再拜博士，高第，作御史。明司國憲，以齊百僚，矯枉董直，罔肯阿順，以黜其位。潛於郎中，群公並表，乃遷議郎，登於東觀，纂業前史。於是冀州兇荒，年饉民匱，而貪婪之徒，乘之為虐，錫命作牧，靜其方隅。乃攄洪化，奮靈武，昭令德，塞群違，貞良者封植，殘戾者芟夷，去惡除盜，無俾比而作慝，用陷於非辜。復徵拜議郎，病免官。徵拜尚書，清一以考其素，正直以醇其德，出納帝命，乃無不允，雖龍作納言，山父喉舌，靡以尚之。享年六十有四，漢皇二十一世延熹六年夏四月乙巳卒於官，天子痛悼。詔曰：『制詔尚書朱穆。立節忠亮，世篤爾行，虔恪機任，守死善道，不幸而卒，朝廷閔焉。今使權謁者中郎楊賁贈穆益州刺史印綬。魂而有靈，嘉其寵榮。嗚呼哀哉！』肆其孤用作茲寶鼎，銘載休功，俾後裔永用享祀，以知其先之德。
34 	１８戒銘唐寫本作武銘，是。馮衍字敬通。全後漢文二十輯衍銘文有刀陽，刀陰，杖，車，席前右，席後右，杯，爵等，蓋擬武王踐阼諸銘為之。
35 	１９崔駰字亭伯。全後漢文四十四輯有車左，車右，車後，仲山父鼎，樽，冬至襪，六安枕，刀劍，刻漏，縫，扇等銘文。茲錄冬至襪銘一首於下：
36 	機衡建子，萬物含滋；黃鐘育化，以養元基。陽升於下，日永於天；長履景福，至於億年。皇靈既佑，祉祿來臻；本枝百世，子子孫孫。
37 	２０李尤字伯仁。全後漢文五十嚴可均注曰『案華陽國志十中「和帝召作東觀闢雍德陽諸觀賦銘懷戎頌百二十銘；著政事論七篇。帝善之。」今搜集群書，得八十四銘，其餘三十七銘亡。』茲錄圍棋權衡二銘。著龜臼杵銘佚。北堂書鈔六十二引魏文帝典論『李尤字伯宗，年少有文章。賈逵薦尤有相如揚雄之風。拜蘭臺令史，與劉珍等共撰漢紀。』
38 	圍棋銘
39 	詩人幽憶，感物則思。志之空間，玩弄游竟。局為憲矩，棋法陰陽；道為經緯，方錯列張。
40 	權衡銘
41 	夫審輕重，莫若權衡；正是正非，其唯賢明。
42 	２１魏文帝典論劍銘錄自全三國文卷八。昔者周魯寶赤刀，孟勞雍孤之戟，屈盧之矛，狐父之戈，楚越太阿純鉤，徐氏匕首；凡斯皆上世名器。君子雖有文事，必有武備矣。餘好擊劍，善以短乘長，選茲良金，命彼國工，精而煉之，至於百闢。其始成也，五色充爐，巨橐自鼓，靈物髣佛，飛鳥翔舞，以為寶器九。劍三：一曰飛景，二曰流採，三曰華鋒。刀三：一曰靈寶，二曰含章，三曰素質。匕首二：一曰清剛，二曰揚文。靈陌刀一：曰龍鱗。因姿定名，以銘其柎。工非歐冶子，金非昆吾，亦一時之良也。銘曰：惟建安廿有四載，二月甲午，魏太子丕造百闢寶劍三：當有其一字長四尺二寸，重一斤十有五兩。淬以清漳，厲以礛(石諸)，音監諸，青石也。飾以文玉，表以通犀，光似流星，名曰飛景。其二名流採，色似採虹，長四尺二寸，重一斤十有四兩。下有缺文魏太子丕造百闢寶刀三：其一，長四尺三寸六分，重三斤六兩，文似靈龜，名曰靈寶。其二，採似丹霞，名曰含章，長四尺三寸三分，重三斤十兩。其三，鋒似明霜。明字依嚴增。刀身劍鋏，名曰素質，長四尺三寸，重三斤九兩。魏太子造百闢匕首二：其一，理似堅冰，名曰清剛；其二，曜似朝日，名曰揚文。又造百闢露陌刀一，長三尺二寸，狀如龍文，名曰龍鱗。
43 	２２晉書張載傳『載字孟陽，安平人也。父收，蜀郡太守。載性閑雅，博學有文章。太康初，至蜀省父，道經劍閣。載以蜀人恃險好亂，因著銘以作誡。益州刺史張敏見而奇之，乃表上其文。武帝遣使鐫之於劍閣山焉。』
44 	劍閣銘巖巖梁山，積石峨峨；遠屬荊衡，近綴岷嶓；南通邛僰，北達褒斜；狹過彭碣，高逾嵩華。惟蜀之門，作固作鎮；是曰劍閣，壁立千仞。窮地之險，極路之峻；世濁則逆，道清斯順。閉由往漢，開自有晉。秦得百二，並吞諸侯；齊得十二，田生獻籌。矧茲狹隘，土之外區；一人荷戟，萬夫□趄；形勝之地，非親勿居。昔在武侯，中流而喜；河山之固，見屈吳起。洞庭孟門，二國不祀；興實由德，險亦難恃。自古及今，天命不易；憑阻作昏，□不敗績。公孫既沒，劉氏銜璧；覆車之軌，無或重跡；勒銘山阿，敢告梁益。
45 	２３說文竹部『箴，綴衣箴也。從竹，咸聲。』又金部『針，所以縫也。從金，咸聲。』箴與針通。針俗作針。『箴者』下應從唐寫本補『針也』二字。韋昭注周語曰『箴，箴刺王闕以正得失也。』２４周書文傳解夏箴曰『中不容利，民乃外次。』夏箴曰『小人無兼年之食，遇天饑，妻子非其有也；大夫無兼年之食，遇天饑，臣妾與馬非其有也；國君無兼年之食，遇天饑，百姓非其有也。』孫詒讓周書斠補云『盧本無國無兼年下十五字，黃氏日鈔引有此二句，國下又有君字，於文例尤完備。』墨子七患篇引周書曰『國無三年之食者，國非其國也；家無三年之食者，子非其子也。』又穀梁莊二十八年傳云『國無三年之畜，曰國非其國也。』墨子閑詁曰『疑先秦所傳夏箴文本如是也。御覽五百八十八引胡廣百官箴敘云「墨子著書，稱夏箴之辭，」蓋即指此。』呂氏春秋應同篇困學紀聞二作名類篇。畢沅校呂覽云，名類乃召類之偽，今以應同名篇。商箴云『天降災布祥，並有其職。』２５唐寫本無及字，箴下有『闕唯虞箴』四字，是。依唐本應作『周之辛甲，百官箴闕，惟虞箴一篇，體義備焉。』孫君蜀丞云『御覽五八八引此文云，及「周之辛甲，百官箴闕，惟虞箴一篇，本義存焉。」』左傳襄公四年『魏絳對晉侯曰「昔周辛甲之為大史也，命百官官箴王闕。令百官每官各為箴辭。於虞人之箴曰：
46 	芒芒禹跡，畫為九州，經啟九道，民有寢廟，獸有茂草，各有攸處，德用不擾。在帝夷羿，冒於原獸，忘其國恤，而思其麀據龜甲文此即牝字。牡。武不可重，用不恢於夏家。獸臣司原，敢告僕夫。虞箴如是，可不懲乎！」於是晉侯好田，故魏絳及之。』正義曰『魏絳本意主勸和戎，忽云有窮后羿以開公問，遂說羿事以及虞箴，乃與初言不相應會，故傳為此二句以解魏絳之意。』又宣公十二年『欒武子曰「楚自克庸以來，其君無日不討國人而訓之討，治也。於民生之不易，禍至之無日，戒懼之不可以怠。……箴之曰，民生在勤，勤則不匱。」』２６摯虞文章流別論『揚雄依虞箴作十二州十二當作二十五官箴，而傳於世，不具九官。崔氏累世彌縫其闕。胡公又以次其首目而為之解，署曰百官箴。』後漢書胡廣傳『初。揚雄依虞箴作十二州二十五箴，其九箴亡闕。後涿郡崔駰及子瑗，又臨邑侯劉騊駼增補十六篇。廣復繼作四篇，文甚典美。乃悉撰次首目，為之解釋，名曰百官箴，凡四十八篇。』揚雄傳曰箴莫大於虞箴，故遂作九州箴，崔胡諸人亦皆放虞箴為之，故彥和云『唯虞箴一篇，體義備焉。』左傳莊公二十一年杜注鞶鑒曰『鞶帶而以鑒為飾也。』正義曰『鞶是帶也，鑒是鏡也。此與定六年傳皆鞶鑒雙言，則鞶鑒一物，故知以鏡飾帶。』可唐寫本作有。鞶鑒有征，猶言明而有征。茲據嚴可均所輯列百官箴篇目於下：
47 	冀州箴。青州箴。兗州箴。徐州箴。揚州箴。荊州箴。豫州箴。益州箴。雍州箴。幽州箴。並州箴。交州箴。司空箴一作崔駰。尚書箴一作崔瑗。大司農箴。侍中箴古文苑無。光祿勛箴。大鴻臚箴。宗正卿箴。衛尉箴。太僕箴。廷尉箴。太常箴。少府箴。執金吾箴。將作大匠箴。城門校尉箴太史令箴古文苑無。博士箴。國三老箴古文苑無。太樂令箴古文苑無。太官令箴古文苑無。上林苑令箴。以上揚雄。
48 	嚴可均云全漢文五十四『謹案後漢胡廣傳……凡四十八篇。如傳此言，則子云僅存二十八箴。今遍索群書，除初學記之潤州箴，御覽之河南尹箴，顯誤不錄外，得州箴十二，官箴二十一，凡三十三箴，視東漢時多出五箴。縱使司空，尚書，太常，博士四箴可屬崔駰崔瑗，仍多出一箴，與胡廣傳未合。猝求其故而不得，覆審乃明。所謂亡闕者，謂有亡有闕，侍中，太史令，國三老，太樂令，太官令五箴多闕文，其四箴亡，故云九箴亡闕也。百官箴收整篇不收殘篇，故子云僅二十八篇。群書徵引據本集，本集整篇殘篇兼載，故有三十三篇。其司空，尚書，太常，博士四箴，藝文類聚作揚雄，必可據信也。』太尉箴。司徒箴。司空箴古文苑無。尚書箴古文苑無。太常箴古文苑無。大理箴。河南尹箴。以上崔駰。尚書箴古文苑一作繁欽。博士箴古文苑無。東觀箴。關都尉箴。河堤謁者箴。郡守古文苑一作劉騊駼。藝文類聚作劉騊駼。北軍中候箴。司隸校尉箴。中壘校尉箴古文苑無。以上崔瑗。侍中箴古文苑一作崔瑗。。邊都尉箴古文苑無。陵令箴古文苑無。以上胡廣。亡一篇。
49 	２７潘勖字元茂，初名芝，獻帝時為尚書郎，有集二卷。符節箴佚。
50 	２８晉書溫嶠傳『遷太子中庶子。及在東宮，深見寵遇，太子與為布衣之交，數陳規諷。又獻侍臣箴，甚有弘益。』今本誤侍為傅，唐寫本不誤。
51 	侍臣箴
52 	勿謂其微，覆簣成高；勿謂其細，巨由纖毫。故曰善不積不足以成名，話言如絲而萬里來亭，無以處極而利在永貞。是以太子之在東宮，均士抗禮，以卑厥情，入學齊齒，言稱先生。不以賢自臧，不以貴為榮；思有虞之蒸蒸，尊周文之翼翼，晨昏靡違，夙興晏息；師傅是瞻，正人在側；屏彼佞諛，納此亮直。故傅敬德義，臣思盡忠，或稽古訓導，惟道之不融，或造膝詭辭，懼咎之蘊崇，惴惴兢兢，思二雅之遺風；鑒乎九三，天祿永終。近臣司規，敢告常從。此文見藝文類聚十六。彥和謂其博而患繁，未審其故。
53 	２９王濟國子箴佚。晉書王濟傳謂濟文詞秀茂，嘗為國子祭酒，則國子箴當作於此時也。
54 	３０晉書潘尼傳載乘輿箴，錄如下：
55 	易稱有天地然後有人倫，有父子然後有君臣。傳曰：大者天地，其次君臣。然君臣父子之道，天地人倫之本，未有以先之者也。故天生蒸人而樹之君，使司牧之，將以導群生之性而理萬物之情，豈以寵一人之身，極無量之欲，如斯而已哉！夫古之為君者，無欲而至公，故有茅茨土階之儉；而後之為君，有欲而自利，故有瑤臺瓊室之侈。無欲者天下共推之，有欲者天下共爭之。推之之極，雖禪代猶脫屣；爭之之極，雖劫殺而不避。故曰天下非一人之天下，乃天下之天下，安可求而得辭而已者乎。夫修諸己而化諸人，出乎邇而見乎遠者，言行之謂也。故人主所患莫甚於不知其過，而所美莫美於好聞其過。若有君於此，而曰予必無過，唯其言而莫之違，斯孔子所謂其庶幾乎一言而喪國者也。蓋君子之過如日月之蝕，過也人皆見之，更也人皆仰之。雖以堯舜湯武之盛，必有誹謗之木，敢諫之鼓，盤杅之銘，無諱之史，所以閑其邪僻而納諸正道，其自維持如此之備。故箴規之興，將以救過補闕，然猶依違諷喻，使言之者無罪，聞之者足以自戒。
56 	先儒既援古義，舉內外之殊；而高祖亦序六官，尼祖勖作符節箴，此云高祖，恐誤。顏氏家訓風操篇『潘尼稱其祖曰家祖，』正當指此文言，則高是家字之誤無疑。論成敗之要，義正辭約，又盡善矣。自虞人箴以至於百官，非唯規其所司，誠欲人主斟酌其得失焉。春秋傳曰，命百官箴王闕，則亦天子之事也。尼以為王者膺受命之期，當神器之運，總萬幾而撫四海，簡群才而審所授，孜孜於得人，汲汲於聞過，雖廷爭面折，猶將祈請而求焉；至于箴規，諫之順者，曷為獨闕之哉！是以不量其學陋思淺，因負擔之餘，嘗試撰而述之。不敢斥至尊之號，故以乘輿目篇。蓋帝王之事至大，而古今之變至眾，文繁而義詭，意局而辭野，將欲希企前賢，髣佛崇軌，譬猶丘坻之望華岱，恆星之系日月也，其不逮明矣。頌曰：
57 	元元遂初，芒芒太始，清濁同流，玄黃錯跱；上下弗形，尊卑靡紀；赫胥悠哉，大庭尚矣。皇極啟建，兩儀既分；彞倫永敘，萬邦已紛。國事明王，家奉嚴君；各有攸尊，德用不勤。羲農已降，暨於夏殷；或禪或傳，乃質乃文。太上無名，下知有之；仁義不存，而人歸孝慈；無為無執，何欲何思；忠信之薄，禮刑實滋；既譽既畏，以侮以欺；作誓作盟，而人始叛疑。煌煌四海，藹藹萬乘，匪誓焉憑；左輔右弼，前疑後丞；一日萬幾，業業兢兢。夫出其言善，則千里是應；而莫余違，亦喪邦有徵；樞機之動，式以廢興；殷監不遠，若之何勿懲！且厚味臘毒，豐屋生災；辛作璇室，而夏興瑤臺；糟丘酒池，象箸玉杯；厥肴伊何，龍肝豹胎；惟此哲婦，職為亂階；殷用喪師，夏亦不恢。是以帝堯在位，茅茨不翦；周文日昃，昧旦丕顯；夫德輶如毛，而或□之者鮮；故湯有慚德，武未盡善。下世道衰，末俗化淺；耽樂逸游，荒淫沉湎；不式古訓，而好是佞辯；不遵王路，而覆車是踐；成敗之效，載在先典；匪唯陵夷，厥世用殄。故曰，樹君如之何，將民是司牧；視之猶傷，而知其寒燠；故能撫之斯柔，而敦之斯睦；無遠不懷，靡思不服；夫豈厭縱一人，而玩其耳目；內迷聲色，外荒馳逐；不修政事，而終於顛覆。
58 	昔唐氏受舜，舜亦命禹；受終納祖，丕承天序；放桀惟湯，克殷伊武；故禪代非一姓，社稷無常主；四岳三塗，九州之阻；彭蠡洞庭，殷商之旅；虞夏之隆，非由尺土；而紂之百克，卒於絕緒。故王者無親，唯在擇人；傾蓋惟舊，白首乃新；望由釣夫，伊起有莘；負鼎鼓刀，而謀合聖神；夫豈借官左右，而取介近臣。蓋有國有家者，莫云我聰，或此面從；莫謂我智，聽受未易；甘言美疢，□不為累；由夷逃寵，遠於脫屣；奈何人主，位極則侈。知人則哲，惟帝所難；唐朝既泰，四族作奸；周室既隆，而管蔡不虔；匪我二聖，孰弭斯患。若九德咸受，□乂在官；君非臣莫治，臣非君莫安；故書美康哉，而易貴金蘭。有皇司國，敢告納言。
59 	３１王朗字景興。三國魏志有傳。藝文類聚八十有朗雜箴數句。錄如下：家人有嚴君焉，井灶之謂也。俾冬作夏，非灶孰能？俾夏作冬，非井孰閑？
60 	３２說文『確，磬石也。』『磬，堅也。』確有堅正之義，音胡角反。陸機文賦曰『銘博約而溫潤，箴頓挫而清壯。』李善注『博約，謂事博文約也。銘以題勒示後，故博約溫潤；箴以譏刺得失，故頓挫清壯。』３３趙君萬里曰『施下有後字，案唐本是也，與御覽五八八引合。黃本施下有於字，即後字之偽。』紀評曰『此為當時惟趨詩賦而發，亦補明評文不及近代之故。』３４趙君萬里曰『表器作器表。器表與下句德軌相儷見義。』３５唐寫本敬言乎履作警乎立履。校勘記『文當作警乎言履。』
61 	誄碑第十二
62 	周世盛德，有銘誄之文１。大夫孫云明抄本御覽五九六引大夫上有士字之材，臨喪能誄２。誄者，累也。孫云御覽五九六無累也累其德行，旌之不朽也３。夏商已前，其詳孫云唐寫本詳作詞靡聞４。周雖有誄，未被於士５。又賤不誄貴，幼不誄長，在孫云唐寫本在上有其字萬乘則稱天以誄之。讀誄定謚，其節文大矣６。自魯莊戰乘丘，始及於士７。逮鈴木云御覽逮作迨尼父孫云唐寫本父下有之字卒，哀公作誄。觀其憖遺之切，孫云唐寫本作辭御覽亦作辭嗚呼之嘆，雖非叡作，古式存焉８。至柳妻之誄惠子，則辭哀而韻長矣９。暨乎漢世，承流而作。揚雄之誄元後，文實煩趙雲煩作繁穢，沙麓撮其孫云唐寫本無其字要，而摯孫云唐寫本作執疑成篇，有脫誤顧校云沙麓似脫誤安有累孫云明抄本御覽作誄德述尊，而闊略四句乎１０！杜篤之誄，有譽前代。吳誄雖工，而他孫云御覽作結篇頗疏。豈以見稱光武而改盻顧校作盼千金哉１１！傅毅所制，文體倫序１２，孝山趙云孝山作蘇順崔瑗，辨潔孫云唐寫本作潔相參，觀其序事黃雲活字本無其事二字如傳，辭靡律調，固誄之才也１３。潘岳構意，孫云唐寫本意作思專師孝山，巧於序孫云唐寫本作敘悲，易入新切，御覽作麗所以隔代相望，能征孫云唐寫本作徽厥聲者也１４。至如崔駰誄趙，劉陶誄黃，並得憲章，工孫云御覽作貴在簡要１５。陳思叨孫云御覽作功名而體實繁緩，文皇誄末，旨趙雲旨作百言自陳，其乖甚矣１６。若夫殷臣誄孫云唐寫本作詠湯，追袖玄鳥之祚；周史歌文，上闡后稷之烈。誄述祖宗，蓋詩人之孫云明抄本御覽引無人字之作文則也１７。至於序述哀情，則孫云御覽無則字觸類而長。傅毅之誄北海，雲白日幽光，氛霧顧云古文苑作淮雨杳冥，始序致感，一作惑從御覽改遂為後式。景孫云唐寫本作影而效者，彌取於工元作功謝改孫云唐寫本作功御覽作工矣１８。詳夫誄之為制，蓋選言孫云御覽言下有以字錄行，傳體而頌文，榮始而哀終。論其人也，曖乎若可覿；道孫云唐寫本作述其哀也，淒焉如孫云唐寫本作其可傷。此其旨也。
63 	碑者，埤孫云唐寫本作裨也１９。上古帝皇，孫云唐寫本作王紀號封禪，樹石埤孫云唐寫本作裨岳，故曰碑也２０。周穆紀跡於弇山之石，亦古孫云唐寫本無古字碑之意也２１。又宗廟有碑，樹之兩楹，事止元作正孫云御覽作止麗牲，未勒勛績，而庸器漸缺，故後代用碑，以石代金，同乎不朽，自廟徂墳，猶封墓也２２。自後漢以來，碑碣雲起２３。才鋒所斷，莫高蔡邕。觀楊賜之碑，骨鯁訓典，陳郭二文，詞一作句從御覽改無擇言。周乎趙雲乎作胡御覽亦作胡眾碑，莫非清孫云御覽作精允。其敘事也該而耍，其綴採孫云御覽作辭也雅而澤。清詞轉而不窮，巧義出而卓立。察其為才，自然而至孫云御覽無而字至下有矣字２４。孔融所創，有慕趙云慕作摹伯喈。張陳兩文，辨給足採，亦其亞也２５。及孫綽為文，志在碑誄，趙雲作志在於碑無誄字溫王郤孫云唐寫本郤作郗御覽亦作郗庾，辭多枝雜，孫云御覽作離桓彞一篇，最為辨裁孫云唐寫本有矣字御覽亦有矣字２６。夫屬碑之體，資乎史才。其序則傳，其文則銘，標序盛德，必見清風之華；昭紀源懿，必見峻偉之烈；此碑之制鈴木云御覽燉本制作致也。夫碑實銘器，銘實碑文，因器立名，事光當作先孫云唐寫本光作先於誄。是以勒石趙雲唐寫本作器御覽亦作器贊勛者，入銘之域；樹碑述已孫云唐寫本巳作亡者，同誄之區焉２７。
64 	贊曰：寫實趙雲實作遠追虛，碑誄以立。銘德慕孫云唐寫本作纂行，文採孫云唐寫本作光彩允集。觀風似面，聽辭如泣。石墨鐫華，頹影豈忒孫云唐寫本忒作戢２８。
65 	１　周禮大宗伯大祝作六辭，其六曰誄。鄭司農云『誄，謂積累生時德行以錫之命，主為其辭也。春秋傳曰，孔子卒，哀公誄之曰……此皆有文雅辭令，難為者也。故大祝官主作六辭。或曰，誄，論語所謂誄曰禱爾於上下神祇。』正義曰『誄，謂積累生時德行以賜之命，而引春秋傳曰者，哀公十六年傳辭，此義後鄭從之。引論語者，為孔子病，子路請禱。孔子問曰，有諸？子路對此辭。生人有疾，亦誄列生時德行而為辭，與哀公誄孔子意同，故引以相續。』又大史『遣之日讀誄。』注『遺，謂祖廟之庭大奠將行時也。人之道終於此，累其行而讀之。』荀子禮論篇『銘誄系世敬傳其名也。』系世，謂帝系世本之屬也。墨子魯問篇『子墨子曰，誄者，道死人之志也。』２　見詮賦篇。詩鄘風定之方中正義曰『喪紀能誄者，謂於喪紀之事，能累列其行，為文辭以作謚。若子囊之誄楚恭之類。』３　禮記曾子問注曰『誄，累也。累列生時行跡，讀之以作謚。』釋名釋典藝『誄，累也。累列其事而稱之也。』說文言部『讄，禱也。累功德以求福。』又『誄，謚也。謚行之跡也。』蓋誄與謚相因者也。
66 	４　唐寫本詳作詞，是。逸周書謚法解『維周公旦大公望開嗣王業，建功於牧之野，終將葬，乃制謚。遂敘謚法。謚者，行之跡也；號者，功之表也；車服，位之章也。是以大行受大名，細行受小名，行出於己，名生於人。』御覽引禮記外傳曰『古者生無爵，死無謚，謚法周公所為也。堯舜禹湯皆後追議其功耳。』然殷代亦閑有謚號，如成湯武丁之屬，故白虎通論謚曰『禮郊特牲曰「古者生無爵，死無謚。」此言生有爵，死當有謚也。』其誄詞世無傳者，故曰其詞靡聞。
67 	５　陳立白虎通論謚疏證曰『周禮典命天子公侯伯子男之士皆有命數。又檀弓云「士之有誄，自此始也。」是周初士有爵無謚之明證。』周禮春官大史『小喪賜謚。』注『小喪，卿大夫也。』小史『卿大夫之喪，賜謚讀誄。』皆士死無誄之證。
68 	６　白虎通論天子謚南郊曰『天子崩，大臣至南郊謚之者何？以為人臣之義，莫不欲褒稱其君，掩惡揚善者也；故至南郊，明不得欺天也。故曾子問孔子曰「天子崩，臣下至南郊告謚之。」』陳立疏證『釋名釋典藝云「王者無上，故於南郊稱天以誄之。」禮曾子問注亦云「春秋公羊說以為讀誄制謚於南郊，若云受之於天然。」則此今文說也。曾子問又云「天子至尊，故稱天以誄之。」有誄必有謚，故知天子謚於南郊也。』『賤不誄貴，幼不誄長，』禮記曾子問文。
69 	７　禮記檀弓上附鄭注文『魯莊公及宋人戰於乘丘，十年夏縣賁父御，卜國為右，馬驚敗績，公隊，佐車授綏。公曰「末之卜也！」末之猶微哉，言卜國無勇。縣賁父曰「他日不敗績，而今敗績，是無勇也！」遂死之。二人赴敵而死。圉人浴馬，有流矢在白肉。白肉，股裏肉。公曰「非其罪也。」遂誄之。誄其赴敵之功以為謚。士之有誄，自此始也。』周雖以士為爵，猶無謚也。殷大夫以上為爵。
70 	８　左傳哀公十六年夏四月己丑，孔丘卒。公誄之曰『旼天不吊，不憖且也遺一老，俾屏余一人以在位，□□餘在疚！嗚呼哀哉，尼父，無自律！』律，法也。言喪尼父無以自為法。禮記檀弓上亦載『魯哀公誄孔丘曰，天不遺耆老，莫相予位焉。嗚呼哀哉尼父！』鄭注曰『尼父因其字以為之謚。』左傳正義駁鄭此說，恐非是。紀評曰『誄之傳者始於是，故標為古式。』９　列女傳二：柳下既死，門人將誄之。妻曰『將誄夫子之德邪？則二三子不如妾知之也。』乃誄曰：夫子之不伐兮。夫子之不竭兮。夫子之信誠而與人無害兮。屈柔從俗，不強察兮。蒙恥救民，德彌大兮。雖遇三黜，終不蔽兮。愷悌君子，永能厲兮。嗟乎惜哉，乃下世兮。庶幾遐年，今遂逝兮。嗚呼哀哉，魂神洩兮。夫子之謚，宜為惠兮。紀評曰『此誄體之始變，然其文出列女傳，未必果真出柳下婦也。』１０摯疑成篇句，黃雲有脫誤。姚範援鶉堂筆記四十云『按此蓋謂摯虞讀雄此誄，而疑漢書所載為全篇耳。』孫詒讓札移十二云『案此謂揚雄作元后誄，漢書元后傳僅撮□四句，非其全篇也。摯疑成篇，摯當即摯虞。蓋揚文全篇，虞偶未見，撰文章流別遂疑全篇止此四句，故彥和難以累德述尊，必不如此闊略也。文無脫誤。』案姚孫二氏說是也。漢書元后傳莽詔大夫揚雄作誄曰『太陰之精，沙麓之靈，作合於漢，配元生成。』元后誄全文見藝文類聚十五古文苑二十。茲據嚴可均全漢文所校錄於下：
71 	新室文母太后崩，天下哀痛，號哭涕泗，思慕功德，咸上柩章樵注曰，上柩，謂陳薦奠之物。誄之。銘曰：惟我有新室文母聖明皇太后，姓出黃帝西陵，昌意實生高陽。純德虞帝，孝聞四方，登陟帝位，禪受伊唐。爰初胙土，陳田至王；營相厥宇，度河濟旁。沙麓之靈，太陰之精，天生聖姿，豫有祥禎，作合於漢，配元生成。孝順皇姑，聖敬齊莊；古文苑作承家尚莊。內則純備，古文苑作被。後烈丕光。肇初配元，天命是將；兆徵顯見，新都黃龍。漢成既終，胤嗣匪生；哀帝承祚，惟離典經；尚是言異，大命俄顛；厥年夭隕，大終不盈；文母覽之，千載不傾。博選大智，新都宰衡；明聖作佐，與圖國艱，以度□運。徵立中山，庶其可濟；博採淑女，備其侄娣；覲一作親。禮高禖，祈廟嗣繼；靡格匪天，靡動匪地，穆穆明明，昭事上帝，弘漢祖考，夙夜匪懈。興滅繼絕，博立侯王，親睦庶族，昭穆序明，帝致支屬，靡有遺荒，咸被祚慶，冀以金火，赤仍有央。勉進大聖，上下兼該，群祥眾瑞，正我黃來。火德將滅，惟後於斯，天之所壤，人不敢支，哀平夭折，百姓分離。祖宗之愆，終其不全，天命有託，謫在於前。屬遭不造，榮極而遷。皇天眷命，黃虞之孫；歷世運移，屬在聖新；代於漢劉，受祚於天。
72 	漢祖受命，赤傳於黃；攝帝受禪，立為真皇。允受一作執。厥中，以安黎眾；漢祖黜廢，移定安公。皇皇靈祖，惟若孔臧；降茲珪璧，命服有常；為新帝母，鴻德不忘；欽德伊何，奉命是行。菲薄服食，神祇是崇；尊不虛統，惟祗惟庸；一作惟垣惟墉。隆循一作脩。人敬，先民是從。承天祗家，允恭虔恪；豐阜庶卉，旅力不射；恤民於留，爾雅云，留，久也。不皇詭作；別計千邑，國之是度；還奉於此，以處貧薄；罷苑置縣，築里作宅；以處貧窮，哀此嫠獨；起常盈倉，五十萬斛；為諸生儲，以勸好學。志在黎元，是勞是勤；春巡□滻，秋臻黃山；夏撫樗杜，冬恤涇樊。大射饗飲，飛羽之門；綏宥耆幼，不拘婦人；刑女歸家，以育貞信；玄冥季冬，搜狩上蘭。寅賓出日，東秩暘谷；鳴鳩拂羽，勝降桑木；古文苑作戴勝降桑，失韻。蠶於繭館，躬執筐曲；帥導群妾，咸脩古文苑作循。蠶簇；分繭理絲，女工是敕；遐邇蒙祉，中外禔福；自京逮海，靡不仰德。成類存生，秉天地經，無物不理，無人不寧；尊號文母，與新有成；世奉長壽，靡墮有傾；著德太常，注諸旒旌；嗚呼哀哉，以昭鴻名。享國六十，殂落而崩；四海傷懷，擗踴拊心；若喪考妣，遏密八音；嗚呼哀哉，萬方不勝。德被海表，彌流魂精；去此昭昭，就彼冥冥；忽兮不見，超兮西征；既作下宮，不復故庭；爰緘伊銘。嗚呼哀哉！
73 	１１後漢書文苑杜篤傳『篤少博學，不修小節，不為鄉人所禮。美陽令收篤送京師。會大司馬吳漢薨，光武詔諸儒誄之。篤於獄中為誄，辭最高，帝美之，賜帛免刑。』吳漢誄見藝文類聚四十七，錄如下：篤以為堯隆稷契，舜嘉皋陶，伊尹佐殷，呂尚翼周，若此五臣，功無與疇，今漢吳公，追而六之。乃作誄曰：朝失鯁臣，國喪爪牙；天子愍悼，中宮咨嗟。四方殘暴，公不征茲。征茲海內，公其攸平；泯泯群黎，賴公以寧。勛業既崇，持盈守虛；功成即退，挹而損諸。死而不朽，名勒丹書；功著金石，與日月俱，孫星衍續古文苑二十校云，案此蓋未全，故征茲句不協韻。
74 	１２傅毅有明帝誄及北海王誄，茲錄兩誄如下：
75 	明帝誄惟此永平，其德不回；恢廓鴻績，遐方是懷；明明肅肅，四國順威；赫赫盛漢，功德巍巍。躬履聖德，以臨萬國，仁風弘惠，雲布雨集；武伏蚩尤，文騰孔墨；下制九州，上系皇極。豐美中世，垂華億載；冠堯佩舜，踐履五代；三雍既洽，帝道繼備。七經宣暢，孔業淑著；明德慎罰，尊上師傅，薄刑厚賞，惠慈仁恕。明並日月，無有偏照；譬如北辰，與天同曜。發號施令，萬國震懼，庠序設陳，禮樂宣布。璇璣所建，靡不奄有；貢篚納賦，如歸父母。正朔永昌，冠帶儋耳；四方共貫，八極同軌。藝文類聚十二。
76 	北海王誄
77 	永平六年，北海靜王薨。於是境內巿不交易，塗無征旅，農不脩畝，室無女工，咸相慘怛，若喪厥親，俯哭後土，仰愬皇旻。於是群英列俊，靜思勒銘，惟王勛德，是昭是明，存隆其實，光曜其聲，終始之際，於斯為榮。乃作誄曰：覽視昔初，若若，順也。論往代；有國有家，篇籍攸載。貴□不驕，滿罔不溢；莫能履道，聲色以卒。惟王建國，作此蕃弼；撫綏方域，承翼京室。對揚休嘉，光昭其則；溫恭朝夕，敦循伊德。藝文類聚四十五作傅龍，誤。古文苑作傅毅。
78 	１３後漢書文苑蘇順傳『順字孝山，所著賦，論，誄，哀辭，雜文凡十六篇。』彥和於傅毅崔瑗皆稱名，不容獨字蘇順，當據唐寫本改正。順所撰誄文有和帝誄藝文類聚十二。及陳公文選曹植上責躬詩表注。賈逵初學記二十一二誄殘句。茲錄和帝誄於後：
79 	天王徂登，率土奄傷；如何昊穹，奪我聖皇！恩德累代，乃作銘章。其辭曰：恭惟大行，配天建德；陶元二化，風流萬國；立我蒸民，宜此儀則。厥初生民，三五作綱；載籍之盛，著於虞唐；恭惟大行，爰同其光。自昔何為，欽明允塞；恭惟大行，天覆地載；無為而治，冠斯往代。往代崎嶇，諸夏擅命；爰茲發號，民樂其政。奄有萬國，民臣咸秩，大孝備矣，閟宮有侐。由昔姜嫄，祖妣之室；本枝百世，神契惟一，彌留不豫，道揚末命；勞謙有終，實惟其性；衣不制新，犀玉遠屏。履和而行，威棱上古；洪澤旁流，茂化沾溥；不憖少留，民斯何怙；歔欷成云，泣涕成雨；昊天不吊，喪我慈父。
80 	後漢書崔瑗傳『瑗字子玉。瑗高於文辭，尤善為書記箴銘。所箸賦，碑，銘，箴，頌，七蘇，李賢注，瑗載其文，即枚乘七發之流。南陽文學官志，嘆辭，移社文，悔祈，草書勢，七言凡五十七篇。其南陽文學官志稱於後世，諸能為文者皆自以弗及。』彥和稱瑗為誄之才，而本傳不著。藝文類聚載瑗所撰和帝誄錄於後：玄景寖曜，雲物見征；馮相考妖，遂當帝躬。三載四海，遏密八音；如喪考妣，擗踴號吟。大隧既啟，乃徂玄宮；永背神器，升遐皇穹；長夜冥冥，曷云其窮。紀評曰『所譏者煩穢繁緩，所取者倫序簡要新切，評文之中，已全見大意。』紀說是也。辨潔，猶言明約。
81 	１４本書才略篇云『潘岳敏給，辭旨和暢；鐘美於西征，賈餘於哀誄，』與此同意。唐寫本征作徽，是。徽，美也。嚴可均全晉文九十二輯岳誄文有世祖武皇帝誄，藝文類聚十三。楊荊州誄，楊仲武誄，馬汧督誄，夏侯常侍誄並文選。等篇。茲錄皇女誄一篇示例，亦彥和所謂巧於序悲者也。
82 	皇女誄藝文類聚十六。
83 	厥初在鞠，玉質華繁；玄發倏曜，蛾眉連娟；清顱橫流，明眸朗鮮；迎時夙智，望歲能言。亦既免懷，提攜紫庭；聰惠機警，授色應聲；亹亹其進，好日之經；辭合容止，閑於幼齡。猗猗春蘭，柔條含芳；落英凋矣，從風飄颺；妙好弱媛，窈窕淑良；孰是人斯，而罹斯殃！靈殯既祖，次此暴廬，披覽遺物，徘徊舊居；手澤未改，領膩如初；孤魂遐逝，存亡永殊。嗚呼哀哉！
84 	１５後漢書崔駰傳『駰，字亭伯。所著詩，賦，銘，頌，書，記，表，七依，婚禮結言，達旨，酒警合二十一篇。』本傳不言其作誄，誄趙文亦不可考。又劉陶傳『陶，字子奇。著書數十萬言。又作七曜論，匡老子，反韓非，復孟軻，及上書言當世便事，條教，賦，奏，書記，辯疑，凡百餘篇。』誄黃文亦亡。
85 	１６陳思王所作文帝誄，全文凡千餘言。誄末自『咨遠臣之渺渺兮，感兇諱以怛驚』以下百餘言，均自陳之辭。旨，唐寫本作百，是。
86 	１７紀評云『誄湯之說未詳。』案誄，唐寫本作詠，是也。商頌長發序云『長發，大禘也。』正義曰『成湯受天明命，誅除元惡，王有天下；又得賢臣為之輔佐，此皆天之所佑，故歌詠天德，因此大禘而為頌。』玄鳥之祚，即簡狄吞鳦卵而生契之事，正義所謂歌詠天德也。若然，彥和文意當指長發篇言之。大雅生民序云『生民，尊祖也。後稷生於姜嫄，文武之功起於後稷，故推以配天焉。』１８盧文弨抱經堂文集文心雕龍輯注書後云『練字篇「傅毅制誄，已用淮雨。」傅毅作北海靖王興誄云「白日幽光，淮雨杳冥，」古文苑所載，其文不全。今見此書誄碑篇者，又為後人改去淮雨，易以氛霧二字矣。』盧說詳下練字篇。
87 	１９說文石部『碑，豎石也。從石，卑聲。』釋名釋典藝『碑，被也。此本王葬時所設也。施其轆轤，以繩被其上，以引棺也。臣子追述君父之功美以書其上，後人因焉，故建於道陌之頭顯見之處，名其文，就謂之碑也。』埤裨二字，皆有增益之義，然裨訓接益也，埤訓增也，用埤字較適。
88 	２０管子封禪篇管仲曰『古者封泰山禪梁父者七十二家，而夷吾所記者十有二焉。』唐寫本皇作王，是。王，謂禹湯周成王之屬。
89 	２１穆天子傳三『天子遂驅升於弇山，乃紀丌跡於弇山之石，而樹之槐，眉曰西王母之山。』又二『季夏丁卯，天子北升於春山之上，以望四野……天子五日觀於春山之上，乃為銘跡於縣圃之上，以詔後世。』郭璞注云『謂勒石銘功德也。秦始皇漢武帝巡守登名山，所在刻石立表，此之類也。』歐陽修集古錄目序云『故上自周穆王以來，下更秦漢隋唐五代……莫不皆有，以為集古錄。以謂轉寫失真，故因其石本軸而藏之。』穆王銘辭，豈宋時尚存歟？
90 	紀評曰『此變質而文之始，故別論之。』２２樹之兩楹，謂碑樹於中庭，其位置當東楹西楹兩楹之間。文選頭陀寺碑注引蔡邕銘論『碑在宗廟兩階之間。』段玉裁注說文碑字云『聘禮鄭注曰「宮必有碑，所以識日景，引陰陽也。凡碑引物者，宗廟則麗牲焉。禮記祭義鄭注『麗，猶系也。』其材，宮廟以石，窆用木。」檀弓「公室視豐碑，三家視桓楹。」注曰「豐碑，斫大木為之，形如石碑。」按此檀弓注即聘禮注所謂窆用木也。非石而亦曰碑，假借之稱也。秦人但曰刻石，不曰碑，後此凡刻石皆曰碑矣。始皇本紀上鄒嶧山立石，上泰山立石，下皆云刻所立石，其書法之詳也。凡刻石必先立石，故知豎石者碑之本義，宮廟識日影者是，』王兆芳文體通釋曰『碑者，豎石也。古宮廟庠序之庭碑，以石麗牲，識日景；封壙之豐碑，以木懸棺綍，漢以紀功德。一為墓碑，豐碑之變也；一為宮殿碑，一為廟碑，庭碑之變也；一為德政碑，廟碑墓碑之變也。皆為銘辭，所以代鐘鼎也。』禮記檀弓上『孔子既得合葬於防……於是封之崇四尺。』鄭注『聚土曰封。』２３說文『碣，特立之石也。』文體通釋曰『碣者，與楬通，特立之石，藉為表楬也。石，方曰碑，圓曰碣。後漢書竇憲傳注『方者謂之碑，員者謂之碣。』趙岐曰「可立一圓石於墓前。」洪適曰「似闕非闕，似碑非碑。」隋唐之制，五品以上立碑，七品以上立碣。主於表揚功德，與碑相通。』２４蔡中郎集有楊賜碑四篇，茲錄其一篇。骨鯁訓典，猶言以訓典為骨幹。陳仲弓郭林宗，漢季高士，德望並茂；世說新語德行篇注引續漢書『林宗卒，蔡伯喈為作碑，曰「吾為人作銘，未嘗不有慚容，唯為郭有道碑頌無愧耳。」』後漢書郭泰傳『蔡邕謂盧植曰，吾為碑銘多矣，皆有慚德，唯郭有道無愧色耳。』故彥和謂其詞無擇言。尚書呂刑『罔有擇言在身。』孝經『口無擇言，身無擇行。』擇，敗也。周乎眾碑，乎字應據唐寫本作胡，謂太傅胡廣碑也。
91 	司空文烈侯楊公碑
92 	曰漢有國師司空文烈侯楊公，維司徒之孫，太尉公之胤子。皇祖祖考，以懿德胥及聿勤，式建丕休，勛啟洪範。公祗服弘業，克丕堂構，小乃不敢不慎，大亦不敢不戒，用罔有擇言失行，在於其躬。洎在闢舉，先志載言，罔不攸該。乃自宰臣，以從王事，立功不有，用辭其祿。逮作御史，允執國憲。納於侍中，在帝左右。爰董武事，王師孔閑。群公以舊德碩儒，道通術明，宜建師保，延入華光，侍宴路寢，敷典誥之精旨，達聖王之聰叡。帝以機密齋慄，常伯劇任，鮮克知臧，以厘其採。命公再作少府，俾率其屬，以熙庶績。天地作險，國家丕承，軍門祛禁，式遏寇虐。命公再作光祿，亦總其熊羆之士，不二心之臣，保乂帝家。
93 	巖巖大理，惟制民命，命公作廷尉，惟刑之恤，旁施『四方』札移十二『此讀當以旁施惟明為句，即用書益稷「旁施象刑惟明」也。此皆四字句，不當增四方二字。』惟明，折獄蔽罪，於憲之中。亦惟三禮六樂，國之元幹，命公作太常，明德惟馨，八音克諧，神人以和，永世豐年。溥天率土，而眾莫外，命公作司空，公惟戢之，翊明其政，時惟休哉！唯天陰□下民，彞倫所由順序，命公作司徒，而敬敷五教，以親百姓，父義，母慈，兄友，弟恭，子孝，時惟休哉！昭孝於闢雍，命公作三老，帝恭以祗敬，遵有虞於上庠。茫茫大運，垂光列曜，命公作太尉，璇璣運周，七精循軌，時惟休哉！帝欲宣力於四方，公則翼之，闢道或回，公則弼之，虔恭夙夜，不敢荒寧，用對揚天子丕顯休命。天子大簡其勛，用受爵賜，封侯於臨晉。功成化洽，景命有傾，帝乃震慟，執書以泣，命於左中郎將郭儀作策，賜公驃騎將軍，臨晉侯印綬，兼號特進，謚以文烈。寵命畢備，而後即世。肆其孤彪，敢儀古式，昭銘景烈。銘曰：
94 	天鑒有漢，誕生元輔；世作三事，勛在王府；乃及伊公，克光前矩；悉心畢力，胤其祖武，化洽群生，澤沾區宇。帝曰文烈，朕嘉君功；為邑河渭，建茲土封；申備九錫，以祚其庸，位此特進，於異群公。昔在申呂，匡佐周宣；嵩高作頌，大雅揚言。今我文烈，帝載用熙；參光日月，比功四時；身沒名存，永世慕思。
95 	郭有道碑一首
96 	先生諱泰，字林宗，太原界休人也。其先出自有周，王季之穆，有虢叔者，實有懿德，文王咨焉，建國命氏，或謂之郭，即其後也。先生誕膺天衷，聰叡明哲，孝友溫恭，仁篤慈惠。夫其器量弘深，姿度廣大，浩浩焉，汪汪焉。奧乎不可測已。若乃砥節厲行，直道正辭，貞固足以幹事，隱括足以矯時，遂考覽六經，採綜圖緯，周流華夏，隨集帝學。收文武之將墜，拯微言之未絕。於時纓緌之徒，紳佩之士，望形表而影附，聆嘉聲而響和者，猶百川之歸巨海，鱗介之宗龜龍也。爾乃潛隱衡門，收朋勤誨，童蒙賴焉，用祛其蔽。州郡聞德，虛己備禮，莫之能致。群公休之，遂闢司徒掾，又舉有道，皆以疾辭。將蹈鴻涯之遐跡，紹巢許之絕軌，翔區外以舒翼，超天衢以高峙。稟命不融，享年四十有二。以建寧二年正月乙亥卒。凡我四方同好之人，永懷哀悼，靡所置念。乃相與惟先生之德，以謀不朽之事。僉以為先民既沒，而德音猶存者，亦賴之於見述也，今其如何而闕斯禮。於是樹碑表墓，昭銘景行，俾芳烈奮乎百世，令問顯於無窮。其辭曰：
97 	於休先生，明德通玄；純懿淑靈，受之自天，崇壯幽浚，如山如淵。禮樂是悅，詩書是敦；匪惟摭華，乃尋厥根；宮墻重仞，允得其門。懿乎其純，確乎其操；洋洋縉紳，言觀其高；棲遲泌丘，善誘能教；赫赫三事，幾行其招；委辭召貢，保此清妙。降年不永，民斯悲悼；爰勒茲銘，摛其光耀；嗟爾來世，是則是效。
98 	陳太丘碑文
99 	先生諱寔，字仲弓，潁川許人也。含元精之和，應期運之數，兼資九德，總修百行，於鄉黨則恂恂焉，彬彬焉，善誘善導，仁而愛人，使夫少長咸安懷之。其為道也，用行舍藏，進退可度，不徼訐以干時，不遷貳以臨下。四為郡功曹，五闢豫州，六闢三府，再闢大將軍，宰聞喜半歲，太丘一年，德務中庸，教敦不肅，政以禮成，化行有謐。會遭黨事，禁固二十年，樂天知命，澹然自逸，交不諂上，愛不瀆下。見機而作，不俟終日。及文書赦宥，時年已七十，遂隱丘山，懸車告老，四門備禮，閑心靜居。大將軍何公司徒袁公前後招闢，使人曉喻，雲欲特表，便可入踐常伯，超補三事，紆佩金紫，光國垂勛。先生曰『絕望已久，飾巾待期而已。』皆遂不至。弘農楊公，東海陳公，每在袞職，群寮賀之，皆舉手曰，『潁川陳君絕世超倫，大位未躋，慚於臧文竊位之負。』故時人高其德，重乎公相之位也。
100 	年八十有三，中平三年八月丙午，遭疾而終。臨沒顧命，留葬所卒，時服素棺，槨財周襯，喪事惟約，用過乎儉。群公百寮，莫不咨嗟，巖藪知名，失聲揮涕。大將軍吊祠，錫以嘉謚，曰『徵士陳君，稟岳瀆之精，苞靈曜之純，天不憖遺老，俾屏我王，梁崩哲萎，於時靡憲。搢紳儒林，論德謀跡，謚曰文範先生。』傳曰，『鬱鬱乎文哉；』書曰，『洪範九疇，彞倫攸敘；』文為德表，範為士則，存誨沒號，不亦宜乎！三公遣令史祭以中牢。刺史敬吊。太守南陽曹府君命官作誄曰：『赫矣陳君，命世是生；含光醇德，為士作程。資始既正，守終又令，奉禮終沒，休矣清聲！』遣官屬掾吏前後赴會，刊石作銘。府丞與比縣會葬。荀慈明韓元長等五百餘人緦麻設位，哀以送之。遠近會葬千人以上。河南尹種府君臨郡，追嘆功德，述錄高行，以為遠近鮮能及之，重部大掾，以時成銘。斯可謂存榮沒哀，死而不朽者巳。乃作銘曰：峨峨崇岳，吐符降神；於皇先生，抱寶懷珍。如何昊穹，既喪斯文；微言圯絕，來者曷聞。交交黃鳥，爰集於棘；命不可贖，哀何有極！
101 	汝南周勰碑
102 	君諱勰，字巨勝；陳留太守之孫，光祿勛之子也。君應乾坤之淳靈，繼命世之期運，玄懿清朗，貞厲精粹，體仁足以長人，嘉德足以合禮，總六經之要，括河洛之機，援天心以立鈞，贊幽明以揆時，沈靜微密，淪於無內，寬裕弘博，含乎無外，巨細洪纖，罔不總也。是以實繁於華，德盈乎譽。初以父任拜郎中，疾去官。察孝廉，是時郡守梁氏，外戚貴寵，非其好也，遂以病辭。太守復察孝廉，乃俯而就之，以明可否，然猶私存衡門講誨之樂，不屑巳也，又委之而旋。故大將軍梁冀，專國作威，海內從風，世之雄才優逸之徒，莫不委質從命，而顛覆者蓋亦多矣；聞君洪名，前後三闢，而卒不降身，由是縉紳歸高，群公事德，太尉司徒再闢三闢，察賢良方正，州舉孝廉，皆病不就。擾攘之際，災眚仍發，聖上詢諮，師錫策命，公車特徵，君仰瞻天象，俯效人事，世路多險，進非其時；乃託疾杜門靜居，里巷無人跡，外庭生蓬蒿，如此者十餘年，強禦不能奪其守，王爵不能滑其慮。至延熹二年，乃更闢門延賓，享宴娛樂，及秋而梁氏誅滅。十二月，君卒。然則識幾知命，可睹於斯矣。洋洋乎若德，雖崇山千仞，重淵百尺，未足以喻其高，究其深也。夫三精垂耀，處者有表，爰在上世，作者七人，焉有該百行，備九德，齊光日月，洞靈神明，如君之至者與！□所謂天民之秀也。享年五十，不登期考，遐邇嘆悼，痛心失圖。乃相與建碑勒銘，以徵休美。其辭曰：
103 	厥初生民，天賜之性；有龐有醇，有否有聖。伊維周君，允丁其正，誕茲明德，自貽哲命。煥乎其文，如星之布；確乎不拔，如山之固；追□先緒，應期作度；潛心大猷，譚思德謨。遁世無悶，屢辭王寮；洋洋泌丘，於以逍遙；蔑爾童蒙，是訓是教。瞻彼榮寵，譬諸雲霄；優哉游哉，侔此弘高，名振華夏，光耀昆苗，清風丕揚，德音孔昭。
104 	太傅胡廣碑
105 	公諱廣，字伯始，南郡華容人也。其先自嫣姓建國南土曰胡子，春秋書焉，列於諸侯，公其後也。考以德行純懿，官至交趾都尉。公寬裕仁愛，覆載博大，研道知機，窮理盡性，凡聖哲之遺教，文武之未墜，罔有不綜。年二十七，察孝廉，除郎中尚書侍郎左丞尚書僕射，內正機衡，允厘其職，文敏暢乎庶事，密靜周乎樞機。帝用嘉之，遷濟陰太守。公乃布愷悌，宣柔嘉，通神化，道靈邪，取忠肅於不言，消奸宄於爪牙；是以君子勤禮，小人知恥，鞠推息於官曹，刑戮廢於朝市，餘貨委於路衢，餘種棲於畎畝。遷汝南太守。增修前業，考績既明。入作司農，實掌金穀之淵藪，和均關石，王府以允。遂作司徒，昭敷五教。進作太尉，宣暢渾元。人倫輯睦，日月重光。遭國不造，帝祚無主，援立孝桓，以紹宗緒。用首謀定策，封安樂鄉侯，戶邑之數，加於群公。入錄機事，聽納總己。致位就第，復拜司空。敷土導川，俾順其性。功遂身退，告疾固辭，乃為特進，爰以休息。又拜太常，典司三禮，敬恭禋祀，神明嘉歆，永世豐年，聿懷多福。復拜太尉，尋申前業。又以特進逍遙致位。又拜太常，遘疾不夷，遜位辭爵，遷於舊都。徵拜太中大夫。
106 	延和末年，聖主革正，幸臣誅薨，引公為尚書令，以二千石居官，委以閫外之事，厘改度量，以新國家，弘綱既整，袞闕以補。乃拜太僕，車正馬閑，六騶習訓。遷太常司徒。威宗晏駕，推建聖嗣，復封故邑，與參機密。寢疾告退，復拜太傅錄尚書事。於時春秋高矣，繼親在堂，朝夕定省，不違子道，旁無幾杖，言不稱老，居喪致哀，率禮不越。其接下答賓，雖幼賤降等，禮從謙厚，尊而彌恭，勞思萬機，身勤心苦，雖老萊子嬰兒其服，方叔克壯其猷，公旦納於臺屋，正考父俯而循禮，曷以尚茲。夫蒸蒸至孝，德本也；體和履忠，行極也；博聞周覽，上通也；勤勞王家，茂功也。用能七登九命，篤受介祉，亮皇聖於六世，嘉庶績於九有，窮生民之光寵，享黃□之遐紀，蹈明德以保身。與福祿乎終始，年八十有二，建寧五年春壬戌，薨於位。天子悼痛，贈策賜誄，謚曰文恭。如前傅之儀而有加焉，禮也。故吏司徒許詡等相與欽慕崧高蒸民之作，取言時計功之則，論集行跡，銘諸琬琰。其詞曰：
107 	伊漢元輔，時惟文恭；聰明叡哲，思心瘁容；畢力天機，帝休其庸；賦政於外，有邈其蹤。進作卿士，粵登上公；百揆時序，五典克從；萬邦黎獻，共唯時雍；勛烈既建，爵土乃封。七被三事，再作特進；弘唯幼沖，作傅以訓。赫赫猗公，邦家之鎮；澤被華夏，遺愛不淪；日與月與，齊光並運；存榮亡顯，沒而不泯。
108 	困學紀聞十三『蔡邕文今存九十篇，而銘墓居其半，曰碑，曰銘，曰神誥，曰哀贊，其實一也。自云為郭有道碑獨無愧辭，則其他可知矣。其頌胡廣黃瓊，幾於老韓同傳，史記韓非與老聃同傳。若繼成漢史，豈有南董之筆！』翁注曰『瓊非廣所能幾及，邕作頌而無所軒輊，故王氏譏之。』日知錄十九作文潤筆條云『蔡伯喈集中為時貴碑誄之作甚多，如胡廣陳寔各三碑，橋玄楊賜胡碩各二碑，至於袁滿來年十五，胡根年七歲，皆為之作碑，自非利其潤筆，不至為此。史傳以其名重，隱而不言耳。文人受賕，豈獨韓退之諛墓金哉。』劉禹錫祭韓愈文曰『公鼎侯碑，志隧表阡，一字之價，輦金如山。』
109 	２５全後漢文八十三據藝文類聚四十九又文選注輯得孔融衛尉張儉碑銘一篇，殘缺不全，錄如下：陳文亡佚。
110 	其先張仲，實以孝友左右周室。其先上有缺文。當據後漢書黨錮張儉傳補『君諱儉，字元節，山陽高平人也。』晉主夏盟而張老此下有闕文。延君譽於四方。君稟乾剛之正性，蹈高世之殊軌，冰潔淵清，介然特立，雖史魚之勵操，叔向之正色，未足比焉。中常侍同郡侯覽專權王命，豺虎肆虐，威震天下。君以西部督郵據本傳當作東部督郵。上覽禍亂兇國之罪，鞫沒贓奸，以巨萬計。俄而制書案驗部黨，君為覽所陷，亦章名捕逐。當世英雄，授命殞身，以籍濟君厄者，蓋數十人，故克免斯艱。旋宅舊宇，眾庶懷其德，王公慕其聲，州宰爭命，闢大將軍幕府，公車特就家拜少府，皆不就也。復以衛尉徵，明詔嚴切敕州郡，乃不得已而就之。此下當有缺文。惜乎不登泰階，以尹天下，致皇代於隆熙。此下當有缺文。銘曰：
111 	桓桓我君，應天淑靈；皓素其質；允迪忠貞；肆志直道，進不為榮；赴□驕臣，發如震霆；凌剛摧堅，視危如寧；聖主克愛，命作喉唇。此下當有缺文。
112 	２６晉書孫綽傳『綽字興公。少以文才垂稱，於時文士，綽為其冠。溫王郗庾諸公之薨，必須綽為碑文，然後刊石焉。』藝文類聚四十五有綽所撰丞相王導碑太宰郗鑒碑，四十六有太尉庾亮碑，皆頗殘闕不全。桓彞碑全佚。茲錄王導碑存文於後：
113 	公胄興姬文，氏由王喬，玄聖陶化以啟源，靈仙延祉以分流，賢俊相承，世冠海岱。二儀交泰，妙氣發暉，醇曜所鐘，公實應之。玄性合乎道旨，沖一體之自然，柔暢協乎春風，溫□侔於冬日，信人倫之水鏡，道德之標準也。惠懷之際，運在大過，皇德不建，神轡再絕，獫狁孔熾，兇類焱起。公見機而作，超然玄悟，遂扶翼蕃王，室協東嶽，弘大順以一群后之望，仗王道以應天人之會。於時幹維肇振，創制理物，中宗拱己，雅仗賢相，尚父之任，具瞻在公，存烹鮮之義，殉易簡之政，大略宏規，卓然可述。公雅好談詠，恂然善誘，雖管綜時務，一日萬機，夷心以延白屋之士，虛已以招巖穴之俊，逍遙放意，不峻儀軌。公執國之鈞，三十餘載，時難世故，備經之矣，夷險理亂，常保元吉。匪躬而身全，遺功而勛舉，非夫領鋻玄達，百煉不渝，孰能莫忤於世而動與理會者哉！
114 	２７陸機文賦云『碑披文以相質，誄纏綿而淒愴。』李善注『碑以敘德，故文質相半；誄以陳哀，故纏綿淒愴。』紀評曰『碑非文名，誤始陸平原。』案彥和不以碑為文體，觀『其序則傳，其文則銘；』『碑實銘器，銘實碑文。』數語，義至明顯，唐寫本光作先，巳作亡，均是。『因器立名，事先於誄，』謂刻石紀功，可用於生人，而誄則必用於死亡之後也。
115 	２８案唐寫本作戢是，本贊純用緝韻，若作忒則失韻。禮記緇衣『其儀不忒，』釋文『忒一作貳。』而貳俗文又作□，與戢形近，故戢初誤為□，繼又誤為忒也。
116 	附　錄
117 	梁元帝內典碑銘集林序廣弘明集二十三。金樓子著書篇有內典博要三十卷，疑即此書。梁書本紀作一百卷誤。
118 	夫法性空寂，心行處斷，感而遂通，隨方引接，故鵲園善誘，馬苑弘宣，白林將謝，青樹已列，是宣金牒，方寄銀身。自象教東流，化行南國，吳主至誠，歷七霄而光曜，晉王畫像，經五帝而彌新。次道孝伯，嘉賓玄度，斯數子者，亦一代名人。或修理止於伽藍，或歸心盡於談論，銘頌所稱，興公而巳。夫披文相質，博約溫潤，吾聞斯語，未見其人。班固碩學，尚雲贊頌相似；陸機鉤深，猶聞碑賦如一。唯伯喈作銘，林宗無媿，德祖能誦，元常善書，一時之盛，莫得系踵。況般若玄淵，真如妙密，觸言成累，系境非真，金石何書，銘頌誰闡。然建塔紀功，招提立寺，或興造有由，或誓願所記，故鐫之玄石，傳諸不朽。亦有息心應供，是曰桑門，或謂智囊，或稱印手，高座擅名，預伊師之席；道林見重，陪飛龍之座。峨眉廬阜之賢，鄴中宛鄧之哲，昭哉史冊，可得而詳。故碑文之興，斯焉尚矣。
119 	夫世代亟改，論文之理非一，時事推移，屬詞之體或異。但繁則傷弱，率則恨省，存華則失體，從實則無味。或引事雖博，其意猶同；或新意雖奇，無所倚約；或首尾倫帖，事似牽課；或翻復博涉，體制不工。能使艷而不華，質而不野，博而不繁，省而不率，文而有質，約而能潤，事隨意轉，理逐言深，所謂菁華，無以間也。予幼好雕蟲，長而彌篤，游心釋典，寓目詞林。頃常搜聚，有懷著述，譬諸法海，無讓波瀾，亦等須彌，同歸一色。故不擇高卑，唯能是與，倘未詳悉，隨而足之。名為內典碑銘集林，合三十卷，庶將來君子，或裨觀見焉。
120 	墓志銘考
121 	唐宋以下，凡稱文人，多業諛墓，退之明道自任，猶或不免，其他更何足數。此亭林所以發『志狀不可妄作』『作文潤筆』之篤論也。二條均見日知錄十九。自文章與學術分道，綴文之徒，起似牛毛，貴室富賈之死，其子孫必求名士獻諛為快，即鄉里庸流，亦好牽率文人，冀依附文集傳世。文人則亦有所利而輕應之。桐城諸公，喜言義法，所謂法當銘，例得銘者，豈盡計功稱伐之意！考墓志銘之盛，起於六朝晉宋以後，東漢則大行碑文，蔡邕為作者之首，後漢文苑諸人，率皆撰碑，東京士風，雖號淳厚，意者慕聲巿利之事，殆亦不必無乎！洛陽伽藍記城東篇載隱士趙逸之言曰『生時中庸之人爾。及死也，碑文墓志，必窮天地之大德，盡生民之能事，為君共堯舜連衡，為臣與伊皋等跡，牧民之臣，浮虎慕其清塵，執法之吏，埋輪謝其梗直。所謂生為盜跖，死為夷齊，妄言傷正，華辭損實。』此雖有淚而談，然構文之士，亦宜有慚於此言也。
122 	群書治要載桓範世要論曰『夫渝世富貴，乘時要世，爵以賂至，官以賄成，視常侍黃門賓客，假其聲勢，以至公卿牧守。所在宰蒞，無清惠之政，而有饕餮之害；為臣無忠誠之行，而有奸欺之罪；背正向邪，附上罔下，此乃繩墨之所加，流放之所棄，而門生故吏，合集財貨，刊石紀功，稱述勛德，高邈伊周，下陵管晏，遠追豹產，近逾黃邵，勢重者稱美，財富者文麗。後人相踵，稱以為義，外若贊善，內為己發，上下相效，競以為榮，其流之弊，乃至於此。欺曜當時，疑誤後世，罪莫大焉。且夫賞生以爵祿，榮死以誄謚，是人主權柄，而漢世不禁。使私稱與王命爭流，臣子與君上俱用，善惡無章，得失無效，豈不誤哉。』觀桓氏此論，東漢刊石之濫，至斯極矣。宋書禮志二曰『漢以後天下送死奢靡，多作石室石獸碑銘等物。建安十年，魏武帝以天下雕弊，下令不得厚葬，又禁立碑。』志謂高貴鄉公時碑禁尚嚴，此後復弛替。
123 	宋書裴松之傳『松之以世立私碑，有乖事實，上表陳之曰：上表在東晉安帝義熙中。「碑銘之作，以明示後昆，自非殊功異德，無以允應茲典。大者道動光遠，世所宗推；其次節行高妙，遺烈可紀。若乃亮採登庸，績用顯著，敷化所蒞，惠訓融遠，述詠所寄，有賴鐫勒；非斯族也，則幾僭黷矣。俗敝偽興，華煩已久，是以孔悝之銘，行是人非；蔡邕制文，每有愧色。而自是厥後。其流彌多。預有臣吏，必為建立。勒銘寡取信之實，刊石成虛偽之常。真假相蒙，殆使合美者不貴，但論其功費，又不可稱，不加禁裁，其敝無已。以為諸欲立碑者，宜悉令言上，為朝議所許，然後聽之，庶可以防遏無征，顯彰茂實，使百世之下，知其不虛，則義信於仰止，道孚於來葉。」由是並斷。』讀松之此表，知漢晉二代立碑之濫。宋書禮志二引晉武帝咸寧四年禁斷立碑詔曰『此石獸碑表，既私褒美，興長虛偽，傷財害人，莫大於此，一禁斷之。其犯者雖會赦令，皆當毀壞。』東晉元帝以後，禁又漸頹，自松之奏禁，迄於宋世，此禁不改，雖六朝敕立奏立之碑，時仍弗乏，劉申叔先生中古文學史云『當時奏立之碑有二：一為墓碑，如梁劉賢等陳徐勉行狀，請刊石紀德，降詔立碑於墓是也；一為碑頌碑記，如壽陽百姓為劉助立碑記，南豫州人請為夏侯□立碑是也。』寺塔碑銘，作者尤眾，而向之僭立私碑者，則群趨於墓志銘之作。墓志銘之起，有謂三代有之者。
124 	周益公跋王獻之保母碑云『銘墓三代有之。薛尚功鐘鼎款識第十六卷載唐開元四年。偃師耕者得比干墓銅盤，篆文云「右林左泉，後崗前道，萬世之寧，茲焉是保。」』比干墓不在偃師，右林左泉亦非三代人語，此殆偽器，未可作征。有謂起於西漢者。宋祝穆事文類聚六十載事始云『漢杜子夏臨終作文，命刊右埋墳前，厥後墓志恐因此始。』有謂起自東漢者。周益公跋保母碑云『予得光武時梓潼扈居墓□，先敘所歷之官，末云千秋之宅。又有章帝時範君謝君□銘，以四字為句，以此知東漢志墓，初猶用□，久方刻石。紹興中，予親見常州宜興邑中□出靈帝時太尉許馘塚，有碑漫滅，惟前有百餘字可讀。大略云「夫人會稽山陰人，姓劉氏，太尉之婦也。」』歐陽修集古錄『張衡墓銘，其刻石為二本：一在南陽，一在向城。』又宋文帝碑跋云『餘家集古所錄三代以來鐘鼎彞盤，銘刻備有，至後漢以來，始有碑文，欲求前漢時碑碣，卒不可得，是則塚墓碑，自後漢以來始有也，』有謂起自曹魏者。唐封演聞見記引王儉所著喪禮云『魏侍中繆襲改葬父母，制墓下題版文。』有謂起自西晉者。封氏聞見記云『東都殖業坊十字街有王戎墓，隨代釀家穿旁作窖，得銘曰「晉司徒尚書令安豐侯王君銘，」有數百字。然則古人葬者亦有石志，但不如今代貴賤通用耳。』南齊書文學傳『賈淵世傳譜學。孝武世，青州人發古塚銘云「青州世子，東海女郎。」帝問鮑照徐爰蘇寶生，並不能悉。淵曰「此是司馬越女嫁荀晞兒。」檢訪果然。』
125 	有謂起於宋者。文選五十九墓志李善注引吳均齊春秋『王儉曰「石志不出禮典，起宋元嘉顏延之為王彌作墓志，以其素族，無銘誄故也。」』事文類聚載事始云『齊太子穆妃將葬，議立石志。王儉曰「石志不出禮經，起顏延之為王彌作墓志，以其素族，無銘誄故也。」』南齊書禮志下『高帝建元二年，有司奏大明故事，太子妃玄宮中有石志，儉議云「墓銘不出禮典，近宋元嘉中，顏延之作王球石志。素族無碑策。故以紀德。自爾以來，王公以下，咸共遵用。儲妃之重，禮殊恆列，既有哀策，謂不須石志。」』綜上諸說，詳見困學紀聞卷十三。一為墓志，如王獻之保母磚，顏延之王彌墓志，施於素族貧賤，以紀死人名氏者也。一為墓志有銘，王儉喪禮所謂『原此制將以千載之後，陵穀遷變，欲後人有所聞知。其人若無殊才異德者，但記姓名歷官祖父姻媾而已。若有德業則為銘文』者也。亦有志銘兼施者，如南史裴子野傳謂『湘東王為之墓志銘，陳於藏內，邵陵王又立墓志，堙於羨道』是也。蓋兩漢迄晉，間或有之，而頌功紀事，大抵用碑。自東晉禁斷，稍有德業之人，莫不用墓志銘。迨風氣既成，宋齊以降，百僚並有墓志，或由太子諸王撰立。齊武帝且欲為裴後立石志墓中，而不知其為非古矣。
126 	碑表趙翼陔餘叢考
127 	儀禮士婚禮『入門當碑揖。』聘禮『賓自碑內聽命。』又曰『東西北上碑南。』禮記祭義『牲入廟門，麗牲於碑。』賈氏以為宗廟皆有碑，以識日景。說文注又云『宗廟碑以麗牲，後人因於其上紀功德。』檀弓『公室視豐碑，三家視桓楹。』注『豐碑，以大木為之，桓楹者，形如大楹也。』喪大記『君葬，四綍，二碑；大夫葬，二紼，二碑。凡封窆，用綍去碑。』注『樹碑於壙前，以紼繞之，用轆轤下棺也。』按此數說，則古人宮寢墳墓，皆植大木為碑。而其字從石者，孫何云，取其堅且久也。劉勰則謂『宗廟有碑，樹之兩楹，事止麗牲，未勒勛績。後代自廟徂墳，以石代金。』司馬溫公謂『古人勛德，多勒銘鼎鐘，藏之宗廟；其葬則有豐碑，以下棺耳。秦漢以來，始作文褒贊功德，刻之於石，亦謂之碑。』此二說，似謂刻石之碑與下棺之碑無涉者。然唐封演聞見記『豐碑本天子諸侯下棺之柱，臣子或書君父勛伐於其上，又立於隧口，故謂之神道。古碑上往往有孔，是貫綍索之象。』孫宗鑒東皋雜錄。『周秦皆以碑懸棺，或木或石。既葬。碑留礦中，不復出矣。後稍書姓名爵里於其上。後漢遂作文字。』李綽尚書故實亦云『古碑皆有圓空，蓋本墟墓間物，所以懸窆者，後人因就紀功德，由是遂有碑表。數十年前，有樹德政碑者，亦設圓空，後悟其非，遂改。』而孫何亦謂『昔在潁中，嘗見荀陳古碑，皆穴其上，若貫索為之者，以問起居郎張觀。觀曰，漢去古未遠，猶有豐碑之遺像。更以質之柳仲塗，亦云然。』則墓道之有碑刻文，本由於懸窆之豐碑，而或易以石也。
128 	古碑之傳於世者，漢有楊震碑，首題『太尉楊公神道碑銘。』又蔡邕作郭有道陳太丘墓碑文，載在文選。後漢書崔實卒，袁隗為之樹碑頌德。故劉勰謂『東漢以來碑碣雲起。』吳曾能改齋漫錄亦謂『碑文始自東漢。』而朱竹垞又引漢元初五年，謁者景君始有墓表，其崇四尺，圭首方趺，其文由左而右。按表即碑之類，則西漢已有碑制。究而論之，要當以孔子題延陵吳季子十字碑為始。或有疑季子碑為後人偽托者，唐李陽冰初工嶧山篆，後見此碑，遂變化開合，如龍如虎，則非後人所能造可知也。自此以後，則嶧山之罘碣石等，雖非塚墓，亦仿之以紀功德矣。
129 	墓志銘陔餘叢考
130 	慕志銘之始，王阮亭池北偶談謂事林廣記引炙輠子，以為始於王戎。馮鑒事始以為始於西漢杜子春。而高承事物紀原以為始於比干。槎上老舌又引孔子之喪，公西赤志之，子張之喪，公明儀志之，以為墓志之始。不知檀弓所謂志之者，猶今之主喪云爾，未可改作志也。惟封氏聞見記青州古塚有石刻銘云，『青州世子，東海女郎。』賈昊以為東海王越之女，嫁荀晞之子者。又東都殖業坊王戎墓，有銘曰，『晉司徒尚書令安豐侯王君墓銘，』凡數百字。又魏侍中襲繆葬父母，墓下題版文，則志銘之作，納於壙中者，起於魏晉無疑雲云。阮亭所據封氏之說固核矣，然南史齊武帝裴皇后薨時，議欲立石志，王儉曰『石志不出禮經，起自宋元嘉中顏延之為王球石志，素族無銘策，故以紀行。自爾以來，共相祖襲，今儲妃之重，既有哀策，不煩石志。』此則墓志起於元嘉中之明據也。宋建平王宏薨，宋武帝自為墓志銘。司馬溫公亦謂南朝始有銘志埋墓之事。然賈昊辨識東海王越之女一事，亦見南史，則晉已有墓志之例。又宋書何承天傳文帝開玄武湖，遇大塚，得一銅斗。帝以問群臣。承天曰『此新莽時威斗。三公亡，皆賜之葬。時三公居江左者惟甄邯，此必邯墓也。』俄而塚內更得一石，銘曰『大司徒甄邯之墓。』又張華博物志載西漢南宮殿內有醇儒王史威長葬銘曰『明明哲士，知存知亡；崇隴原野，非寧非康；不封不樹。作靈垂光；厥銘何依，王史威長。』亦見學齋占畢。則西漢時已有墓銘也。
131 	金史蔡珪傳金海陵王欲展都城，有兩燕王墓，舊在東城外，今在所展之內，命改葬於城外。此兩墓俗傳燕王及太子丹之葬也。及啟壙，其東墓之柩端，題曰『燕靈王舊。』舊即古柩字，通用，乃漢高祖子劉建也。其西墓蓋燕康王劉嘉之葬也。珪作兩燕王辨甚詳。此又西漢題識於柩之法。不特此也，莊子云『衛靈公卜葬於沙邱，掘之得石槨。有銘曰「不憑其子，」靈公乃奪而埋之。』則春秋以前，已有銘於墓中者矣。
132 	唐書鄭欽說傳『梁任昉於大同四年七月在鐘山壙中得銘曰，「龜言土，蓍言水，甸服黃鐘啟靈址，瘞在三上庚，墮遇七中巳，六千三百浹辰交，二九重三四百圮。」當時莫有解者，戒子孫世世以此訪人。昉五世孫寫以問欽說。欽說方出使，得之於長樂驛，行三十里，至敷水驛，乃悟此塚葬以漢建武四年三月十日，圮以梁大同四年七月十二日也。』解在欽說傳內。則漢時銘墓又有此一種，蓋即莊子所謂石槨銘之類也。由此數事以觀，則墓銘之來巳久，而王儉謂始自宋元嘉中顏延之，此又何說。竊意古來銘墓，但書姓名官位，間或銘數語於其上，而撰文敘事，臚述生平，則起於顏延之耳。
133 	碑表志銘之別陔餘叢考
134 	曾子固文集有云『碑表立於墓上，志銘則埋壙中，』此志銘與碑表之異制也。諸書所載，如庾子山作崔公神道碑銘，所謂『思傳舊德，宜勒黃金之碑。』楊盈川作建昌王公碑銘，所謂『邱陵標榜，式建封碑。』此碑之立於墓上者也。賈昊所辨東海女郎及甄邯諸事，皆從開塚而見，又神僧傳『寶志公歿，梁武帝命陸倕製銘於塚內。』司馬溫公志呂誨云，『誨將死，囑為其埋文志。』張仲倩云『撰次所聞，納諸壙。』此志銘之藏於墓中者也。故碑表有作於葬後者，王荊公集中馬正惠葬於天禧，而立碑於嘉佑，賈魏公碑亦立於既葬之明年。而墓志之作，必在葬前。溫公銘其兄周卿及昭遠，皆云『以葬日近，不暇請於他人，而自為銘，』以葬時所用也。
135 	惟宋景濂作常開平神道碑銘，亦云『序而銘諸幽，』殊不可解。神道碑無納壙之例，惟南史裴子野卒，宋湘東王作墓志銘，藏於壙內，邵陵王又作墓志，列於羨道，羨道列志自此始。又範傳正作李白新墓銘，刻二石。一置壙中，一表道上。景濂或仿此歟！溫公謂碑猶立於墓道，人得見之；志藏於壙中，非開發孰從而睹之。謂志銘可不用也。費袞則引韓魏公四代祖葬博野，子孫避地，遂忘所在。公既貴，始尋求，命其子祭而開壙，各得志銘，然後信。則志銘之設，亦孝子慈孫之深意，未可盡非也。湧幢小品云，劉宋時裴松之以世立私碑，有乖事實，上言以為立碑者，宜上言為朝議所許，然後得立。庶可防遏無征，顯章茂實。由是普斷遵行。見南史裴松之傳。至隋唐，凡立碑者皆奏請，及五代而弛，今且彌布天下矣。又朱竹垞云『古葬令五品以上立碑，降五品立碣，』此規制之宜審者也。
136 	按此本隋制，五品以上立碑，螭首龜趺，上不得過四尺，載在喪葬令。碑有序有銘，謂之碑文可也，碑銘可也。而直謂之碑則非也。孫何曰『蔡邕撰郭有道陳太丘碑，皆有序冠篇，而末亂之以銘，未嘗直名之曰碑。北史樊遜傳『魏收為庫狄乾碑序，令樊孝謙作銘，陸邛不知，以為皆收作也。』是又有兩人合作序銘者。迨李翱為高愍女碑，羅隱為三叔碑，梅先生碑，則序與銘皆混而不分。其目亦不復曰文而直曰碑。是竟以麗牲懸纖之具而名其文矣。古者嘉量有銘，謂之量銘，鐘有銘，謂之鐘銘，鼎有銘，謂之鼎銘，不聞其去銘字而直謂之量也，鐘也，鼎也。』此名目之宜審者也。按南史虞荔傳，梁武於城西置士林館，荔乃制碑奏上，帝即命勒於館，則六朝時巳單名曰碑。癸辛雜識引趙松雪云『北方多唐以前古塚，所謂墓志者，皆在墓中，正方而上有蓋。蓋豐下殺上，上書某朝某官某人墓志，此所謂書蓋也。後立碑於墓，其篆額應止謂之額，今訛為蓋，非也。』此題額之宜審者也。
137 	又夫婦合葬墓志，近代如王遵巖王弇州集中皆書曰『某君暨配某氏合葬墓志。』識者非之，以為古人合葬，題不書婦，今曰暨配某者，空同以後不典之詞也。而考唐宋書法，則並無合葬二字，但云『某君墓志』而巳。其妻之祔，則於志中見之，此書法之宜審者也。又古人於碑志之文不輕作，東坡答李方叔云，『但緣子孫欲追述其祖考而作者，某未嘗措手，』其慎重如此。今世號為能文者，高文大篇，可以一醉博易，風斯下矣。唐荊川云，『近日屠沽細人，有一碗飯吃，其死後必有一篇墓志，此亦流俗之最可笑者。』杜子夏臨終作文曰，『魏郡杜鄴，立志忠款，犬馬未陳，奄先草露。骨肉歸於土，魂無所不之，何必故丘，然後即化，長安北郭，此焉宴息。』王阮亭引之，以為此又後人自作祭文及自撰墓志之始也。又後漢書趙岐傳『岐久病，敕兄子可立一員石於墓前，刻之曰，「漢有逸人，姓趙名嘉，有志無時，命也奈何。」』此亦與杜子夏臨終作文同也。
138 	哀吊第十三
139 	賦憲孫云當作議德黃雲案馮本作賦憲之謚１，短折曰哀２。哀者，依也。悲實依心，故曰哀也。以辭遣哀，蓋不孫云明抄本御覽五九六引作下鈴木云御覽燉本不淚作下流淚之悼，故不在黃發，必施夭元作天昏３。昔三良殉秦，百夫莫贖，事均夭橫，孫云唐寫本橫作枉御覽五九六亦作枉黃鳥賦哀，抑亦詩人之哀辭乎４！暨孫云御覽無暨字漢武封禪，而霍子侯元作光病曹改又一本作霍嬗暴亡，孫云唐寫本作霍嬗暴亡帝傷而作詩，亦哀辭之類矣５。及孫云及上有降字御覽亦有降字後漢汝陽王亡，崔瑗哀辭，始變前式。元作戒謝改然履突鬼門，怪而不辭；孫云唐寫本辭作式御覽亦作式駕龍乘雲，仙而不哀；又卒章五言，頗似歌謠，孫云明抄本御覽作吟亦仿佛乎漢武趙云武作式也６。至於蘇慎疑作順鈴木云御覽燉本作順張升，並述哀文７，雖發其情華，孫云御覽無華字鈴木云燉本無情字而未極心孫云唐寫本心上有其字御覽心作其實。建安哀辭，惟偉長差善，行女一篇，時有惻怛８。及潘岳繼作，實踵趙雲踵作鐘其美。觀其慮善孫云唐寫本善作瞻明抄本御覽亦作瞻辭變，情洞悲孫云唐寫本作哀苦，敘事如傳。結言摹詩，促節四言，鮮有緩句；故能義直而文婉，體舊而趣新，金鹿澤蘭，莫之或繼也孫云唐寫本無也字９。原夫哀辭大體，情主於痛傷，而辭窮乎愛惜。幼未成德，孫云御覽作性故譽止於察惠；譽字御覽作與言二字孫云御覽作故興言弱不勝務，故悼加乎膚色。悼字下御覽有惜字膚一作容孫云御覽作故悼惜加乎容色隱心而結文則事愜，觀文而屬心則體奢。奢趙雲二奢字均作誇體為辭，則雖麗不哀；必使情往會悲，文來引泣，乃其貴耳１０。
140 	吊者，至也１１。詩云：神之吊矣，言神孫云唐寫本有之字至也１２。君子令終定謚，事極理哀，故賓之慰主，以孫云御覽以上有亦字至到為言也１３。壓溺乖道，所以不吊矣。孫云唐寫本無矣字１４又宋水鄭火，行人奉辭，國災民亡，故同吊也１５。及晉築虒元作虎孫改孫云御覽作虒臺，齊襲燕城，史趙元脫孫補孫云御覽有趙字蘇秦，翻賀為吊，虐民構敵，孫云御覽虐作害敵作怨亦亡之道。凡斯之例，吊之所設也１６。或驕貴而孫云唐寫本作以殞身，或狷忿御覽作介以孫云唐寫本作而乖道，或有志而無時，或美才趙雲美才作行美而兼累，追而慰之，並名為吊１７。自賈誼浮湘，發憤吊屈，體同孫云御覽作周而事覈，辭清而理哀，蓋首出之作也１８。及相如之吊二世，全為賦體；桓譚以為其言惻愴，讀者嘆息。及平一作卒孫云唐寫本平作卒御覽亦作卒章要切，斷而能悲也１９。揚雄吊孫云明抄本御覽作序屈，思積功寡，意深文略，趙雲文略作反騷故辭韻沈膇２０。班彪蔡邕，並敏於致語，孫云唐寫本語作詰明抄本御覽作誥然影附賈氏，難為並驅耳２１。胡阮之吊夷齊，袖而孫云明抄本御覽而上有喪字無聞，孫云唐寫本作間仲宣所制，孫云唐寫本作制譏呵實工。然則胡阮嘉其清，王子傷其隘，孫云明抄本御覽作溢各一本各下有其字趙雲各下有其字鈴木雲梅本上句隘字下此句志字上夾注補各其二字志也２２。禰衡之吊平子，縟麗而輕清２３；陸機之吊魏武，序孫云御覽作詞巧而文繁２４。降斯以下，未有可稱者矣２５。夫吊雖古義，而華辭未鈴木云案未末字之訛造；華過韻緩，則化而為賦２６。固宜正義以繩理，昭德而塞違，割析袖貶，哀而有正，則無奪倫矣。
141 	贊曰：辭定所表，趙雲定作之表作哀在彼弱弄２７。苗而不秀，自古斯慟２８。雖有通才，迷方告一作失孫云唐寫本作失控２９。千載可傷，寓言以送。
142 	１　困學紀聞二引周書謚法『惟三月既生魄，周公旦太師望相嗣王發既賦憲，受臚於牧之野，將葬，乃制作謚。』今所傳周書云『維周公旦太公望開嗣王業，建功於牧之野，終將葬，乃制謚。遂敘謚法。』蓋今本殘闕矣。然唐張守節史記正義引謚法解，略同今本周書，或王伯厚所見系別一本也。朱亮甫周書集訓云『賦，布；憲，法；臚，旅也。布法於天下，受諸侯旅見之禮。』紀評云『賦憲二字，不可妄改為議德。』２　周書謚法解『蚤孤短折曰哀。恭仁短折曰哀。』３　說文『哀，閔也。從口，衣聲。』哀依同聲為訓。爾雅釋詁上『黃發，老壽也。』詩南山有臺及行葦正義引舍人曰『黃發，老人發白復黃也。』左傳昭公十九年『子產曰，寡君之二三臣札瘥夭昏。』杜預注曰『大疫曰札，正義云『鄭玄注周禮大司樂云「札，疫癘也，」是札大疫死也。』小疫曰瘥，短折曰夭，未名曰昏。』子生三月父名之，謂未三月而死也。周語下『靈王二十二年，太子晉曰，然則無夭昏札瘥之憂，而無饑寒乏匱之患。』韋昭注曰『短折曰夭，狂惑曰昏，疫死曰札，瘥，病也。』韋解昏曰狂惑，是別一義，彥和取杜預說也。摯虞文章流別論曰『哀辭者，誄之流也。率以施於童殤夭折，不以壽終者。』校勘記『御覽燉本作下流，可從。下流，指卑者而言。指瑕篇曰「施之下流，」雕龍下流之義可知。』４　詩秦風黃鳥序曰『黃鳥，哀三良也。國人刺穆公以人從死，而作是詩也。』正義曰『文六年左傳云「秦伯任好卒，以子車氏之三子奄息仲行針虎為殉，皆秦之良也，國人哀之，為之賦黃鳥。」又秦本紀云「穆公卒，葬於雍，從死者百七十人。」然則死者多矣，主傷善人，故言哀三良也。』黃鳥首章云：交交黃鳥，止於棘；誰從穆公？子車奄息。維此奄息，百夫之特；臨其穴，惴惴其慄。彼蒼者天，殲我良人；如可贖兮，人百其身。
143 	５　史記封禪書『天子獨與侍中奉車子侯上泰山。』漢書霍去病傳『去病子嬗。嬗字子侯，上愛之，為奉車都尉，從封泰山而薨，』風俗通義二封泰山禪梁父條云『奉車子侯暴病而死，悼惕無已。』通鑒武帝紀元封元年，奉車霍子侯暴病，一日死。上甚悼之。武帝傷霍嬗詩亡。
144 	６　汝陽王，不知何帝子。崔瑗仕當安順諸帝朝，皆未有子封王；哀辭本文又亡，無可考矣。唐寫本辭作式，似非是。瑗哀辭卒章五言，蓋仿武帝傷霍嬗詩也。
145 	７　蘇順著哀辭等十六篇。張升字彥真，亦見後漢書文苑傳，著賦，誄，頌，碑，書凡六十篇。六十篇中必有哀辭，本傳失舉耳。二人所著哀辭並佚。
146 	８　黃注曰『文章流別論「建安中，文帝與臨淄侯各失稚子，命徐幹劉楨等為哀辭。」是偉長亦有行女篇也。』偉長所作哀辭無考。茲錄曹植行女哀辭如下：行女生於季秋，而終於首夏，三年之中，二子頻喪。伊上靈之降命，何短修之難裁；或華發以終年，或懷妊而逢災；感前哀之未闋，復新殃之重來。方朝華而晚敷，比晨露而先晞。感逝者之不追，情忽忽而失度；天蓋高而無階，懷此恨其誰訴。
147 	曹子建集尚有金瓠哀辭。錄如下：
148 	予之首女，雖未能言，固巳授色知心矣；生十九旬而夭折。乃作此辭曰：在襁褓而撫育，向孩笑而未言；不終年而夭絕，何見罰於皇天；信吾罪之所招，悲弱子之無愆。去父母之懷抱，滅微骸於糞土。此下有缺文。天地長久，人生幾時；先後無覺，從爾有期。
149 	９　唐寫本踵作鐘，著作贍，均是。潘岳巧於序悲，故擅長哀辭；金鹿澤蘭而外，全晉文九十三尚輯有數篇，並錄之：
150 	金鹿哀辭嗟我金鹿，天資特挺；鬒發凝膚，蛾眉蠐領；柔情和泰，朗心聰警。嗚呼上天，胡忍我門；良嬪短世，令子夭昏。既披我幹，又翦我根；塊如瘣木，枯荄獨存。捐子中野，遵我歸路；將反如疑，回首長顧。
151 	為任子咸妻作孤女澤蘭哀辭。
152 	澤蘭者，任子咸之女也。涉三齡，未沒喪而殞，余聞而悲之，遂為其母辭。
153 	茫茫造化，爰啟英淑；猗猗澤蘭，應靈誕育；鬒發蛾眉，巧笑美目；顏耀榮苕，華茂時菊；如金之精，如蘭之馥。淑質彌暢，聰惠日新；朝夕顧復，夙夜盡勤；彼蒼者天，哀此矜人；胡寧不惠，忍予眇身；俾爾嬰孺，微命弗振；俯覽衾襚，仰訴穹旻。弱子在懷，既生不遂；存靡託躬，沒無遺類。耳存遺響，目想餘顏；寢席伏枕，摧心剖肝。相彼鳥矣，和鳴嚶嚶；矧伊蘭子，音影冥冥；仿徨丘壟，徙倚墳塋。
154 	陽城劉氏妹哀辭鳥鳴於柏，烏號於荊；徘徊躑躅，立聞其聲；相彼羽族，矧伊人情，叩心長叫，痛我同生。誕育聖王，發奇稚齒；如彼名駒，昂昂千里。劉氏懷寶，未曜隨和；伊予輕弱，弗克負荷；祿微於朝，貯匱於家；俾我令妹，勤儉備加；珍羞罕御，器服靡華；撫膺恨毒，逝矣奈何！哀哀母氏，蒸蒸聖慈；震慟擗摽，何痛如之；魂而有靈，豈不慕思；嗟哉往矣，當復何時。
155 	京陵女公子王氏哀辭猗歟公子，季女惟王；生自洪胄，稟茲義方；盼倩粲麗，窈窕淑良；如彼春蘭，吐葩含芳。葩以霜隕，芳以歇盡；彼蒼者天，胡寧斯忍。曾未弱笄，無疾而隕；官朝震驚，靡人不愍。嗟爾母氏，劬勞撫鞠；恩斯勤斯，是長是育；帷屏媚子，奄離顧復；哀無廢心，涕不輟目。於以祖之，於掖閨庭；於以送之，崔嵬岡陵。僕馬回眷，旗旐旋飛；夕陽失映，晴鳥忘歸；皎皎宵月，載盈載微；冥冥公子，一往不追；長夜無旦，孤魂曷依。１０惠與慧通。隱心而結文則事愜，觀文而屬心則體奢，隱本字作慇，說文『慇，痛也。』情採篇『昔詩人什篇，為情而造文，辭人賦頌，為文而造情，』與此互相發明。
156 	１１爾雅，釋詁上『吊，至也。』郝懿行義疏曰『吊者，迖(犬改吊)之□音也。說文云「迖(犬改吊)，至也，」通作吊，詩「神之吊矣，」小雅天保。「不吊昊天，」小雅節南山。「不吊不祥，」大雅瞻卬。傳箋並云「吊，至也，」書云「吊由靈，」盤庚下。逸周書祭公篇云「予維敬省不吊，」其義皆為至也。詩「不吊昊天，」書「無敢不吊，」粊誓。鄭箋及注並云「至，猶善也。」考工記弓人云「覆之而角至，」鄭注以至為善，是至有善義，故吊兼善訓矣。』案說文人部『吊，問終也謂有死喪而問之也。從人弓，古之葬者，厚衣之以薪，故人持弓，會驅禽也。』此訓問終之吊也，辵部『迖(犬改吊)，至也。從辵，吊聲。』都歷切。此訓至之吊也。訓善之吊則別為一字，郝段說文吊字注。王王引之經義述聞卷三十一吊字條諸君似皆未得其說，特節錄吳大澄字說叔字說以明之。
157 	古文淑作●，不從水。許氏說文解字有九月叔苴之叔，而無伯●之●，蓋自漢人借叔為●，又誤●為吊，而●字之本義廢矣。濰縣陳氏藏觚文有●字，此●字之最古者。象繪弋所用短矢以生絲系矢而射。古者男子生，桑弧蓬矢六以射天地四方，故●字從人從弓系矢，男子之所有事也。●為男子之美稱，伯仲●季為長幼之稱，引伸其義又訓為善。不●即不善。此●字之本義也。叔字從又從□，以手拾□，與伯●之●義不相類。漢人以叔為●，又於經文不●二字多誤為不吊。書大誥君奭之『弗吊天，』多士之『弗吊昊天，』皆●字之偽。小雅『不吊昊天，』鄭云『不善乎昊天也。』粊誓『無敢不吊。』鄭云『吊猶善也，』左傳哀公誄孔子，『昊天不吊，』先鄭注周禮大祝引作『昊天不淑。』王氏經義述聞以吊淑二字古通。其實漢人誤●為吊，因●吊二字相近耳。
158 	１２小雅天保『神之吊矣，詒爾多福。』箋云『神至者，宗廟致敬，鬼神著矣。』釋文『吊，都歷反。』１３此說稍迂，由未知吊迖(犬改吊)●三字之分。
159 	１４禮記檀弓上『死而不吊者三：謂輕身忘孝也。畏，人或時以非罪攻己，不能有以說之死之者。孔子畏於匡。厭，行止危險之下，為崩墜所壓殺。溺。馮河潛泳，不為吊也。正義曰『除此三事之外，其有死不得禮，亦不吊。』１５左傳莊公十一年『宋大水，公使吊焉。曰，「天作淫雨，害於粢盛，若之何不吊！」』此吊字作善字解。昭公十八年『宋衛陳鄭皆火。……鄭使行人告於諸侯。宋衛皆如是。陳不救火，許不吊災，君子是以知陳許之先亡也。』周禮大宗伯職『以吊禮哀禍□。』鄭注『禍□，謂遭水火。』司寇小行人職『若國有禍□，則令哀吊之。』左傳謂許不吊災，是諸侯皆相吊災矣。
160 	１６左傳昭公八年『游吉相鄭伯以如晉，亦賀虒祁也。虒，音斯。史趙見子太叔曰，「甚哉其相蒙也，」可吊也而又賀之。』戰國燕策一『燕易王初立，齊宣王因燕喪攻之，取十城。蘇秦為燕說齊王，再拜而賀，因仰而吊。』虐民，謂晉築虒祁；構敵。謂齊伐燕。紀評曰。『史趙蘇秦，乃一時說詞，不得列之吊類。』１７驕貴殞身，謂如二世；狷忿乖道，謂如屈原；有志無時，謂如張衡；美才兼累，謂如魏武。唐寫本美才作行美，非是。是。
161 	１８文選賈誼吊屈原文並序
162 	誼為長沙王太傅，既以謫去，意不自得，及渡湘水，為賦以吊屈原，屈原，楚賢臣也。被讒放逐，作離騷賦，其終篇曰『已矣哉，國無人兮，莫我知也，』遂自投汨羅而死。誼追傷之，因自喻。其辭曰：
163 	恭承嘉惠兮，俟罪長沙，側聞屈原兮，自沈汨羅。造託湘流兮，敬吊先生，遭世罔極兮，乃殞厥身。嗚呼哀哉，逢時不祥。鸞鳳伏竄兮，鴟梟翱翔；板茸尊顯兮，字林曰，闒茸，不肖也。讒諛得志；賢聖逆曳兮，方正倒植。世謂隨夷卞隨伯夷。為溷兮，謂跖蹺盜跖莊蹺。為廉；莫邪為鈍兮，鉛刀為銛。籲嗟默默，生之無故兮。斡棄周鼎，斡，轉也，烏活切。寶康瓠兮；騰駕罷牛，驂蹇驢兮；驥垂兩耳，服覽車兮；章甫薦履，漸不可久兮。嗟苦先生，獨離此咎兮。訊曰：訊音信，離騷下音亂辭也。已矣！國其莫我知兮，獨壹鬱其誰語！鳳漂漂其高逝兮，固自引而遠去。襲九淵之神龍兮，沕深潛以自珍；沕，音昧，潛藏也。偭蟂獺以隱處兮，夫豈從蝦與蛭螾。所貴聖人之神德兮，遠濁世而自藏。使騏驥可得系而羈兮，豈云異夫犬羊。般紛紛其離此尤兮，亦夫子之故也；歷九州而相其君兮，何必懷此都也。鳳凰翔於千仞兮，覽德輝而下之；見細德之險征兮，遙曾益也。擊而去之。彼尋常之污瀆兮，豈能容夫吞舟之巨魚；橫江海之鱣鯨兮，固將制於螻蟻。
164 	李善注引應劭風俗通曰『賈誼與鄧通俱侍中同位，數廷譏之。因是文帝遷為長沙太傅，及渡湘水，投吊書曰，闒茸尊顯，佞諛得意，以哀屈原離讒邪之咎，亦因自傷為鄧通等所愬也。』校勘記『燉本同作周。案諸子篇曰，「呂氏鑒遠而體周，」此周字是也。』１９史記司馬相如傳，武帝還過宜春宮，秦二世葬宜春苑中。相如奏賦以哀二世行失也。其辭曰：登陂阤之長阪兮，坌入曾宮之嵯峨；臨曲江之隑州兮，望南山之參差；巖巖深山之谾谾兮，通谷□兮谽□。汨淢□習以永逝兮，注平皋之廣衍；觀眾樹之塕薆兮，覽竹林之榛榛。東馳土山兮，北揭石瀨；彌節容與兮，歷吊二世；持身不謹兮，亡國失勢；信讒不寤兮，宗廟滅絕。嗚呼哀哉，操行之不得；得下有兮字，依漢書刪。墳墓蕪穢而不修兮，魂無歸而不食；敻邈絕而不齊兮，彌久遠而愈□，精罔閬而飛揚兮，拾九天而永逝。嗚呼哀哉！漢書本傳亦載此文，無『敻邈絕而不齊』以下五句。桓譚語當在新論中，亡佚。唐寫本平章作卒章，是。卒章，謂『持身不謹兮，亡國失勢』以下也。２０漢書揚雄傳：先是時，蜀有司馬相如，作賦甚弘麗溫雅，雄心壯之，每作賦，常擬之以為式。又怪屈原文過相如，至不容，作離騷，自投江而死，悲其文，讀之未嘗不流涕也。以為君子得時則大行，不得時則龍蛇，遇不遇命也，何必湛身哉。乃作書，往往摭離騷文而反之，自潛山投諸江流，以吊屈原，名曰反離騷。其辭曰：有周氏之蟬嫣兮，或鼻祖於汾隅；靈宗初諜伯僑兮，流於末之揚侯。淑周楚之豐烈兮，超既離呼皇波；因江潭而□往也。記兮，欽吊楚之湘累。諸不以罪死曰累。惟天軌之不闢兮，何純潔而離紛；紛累以其淟涊兮，暗累以其繽紛漢。漢十世之陽朔兮，招搖紀於周正；正皇天之清則兮，度后土之方貞。圖累承彼洪族兮，又覽累之昌辭；帶鉤矩而佩衡兮，履欃槍以為綦。素初貯厥麗服兮，何文肆而質韰。音械，狹也。資娵娃之珍□兮，鬻九戎而索賴。鳳皇翔於蓬陼兮，豈駕鵝之能捷；騁驊騮以曲□古艱字。兮，驢騾連蹇而齊足。枳棘之榛榛兮，猿貁擬而不敢下；靈修既信椒蘭之唼佞兮，吾累忽焉而不蚤睹。衿芟茄之綠衣兮，被夫容之朱裳；芳酷烈而莫聞兮，不如襞而幽之離房。閨中容競淖約兮，相態以麗佳，知眾嫭之嫉妒兮，何必颺累之蛾眉。懿神龍之淵潛。俟慶雲而將舉，亡春風之被離兮，孰焉知龍之所處。
165 	愍吾累之眾芬兮，颺□□之芳苓，遭季夏之疑霜兮，慶夭悴而喪榮。橫江湘以南□兮，雲走乎彼蒼吾；馳江潭之泛溢兮，將折衷呼重華。舒中情之煩或兮，恐重華之不累與，陵陽侯之素波兮，豈吾累之獨見許。精瓊爢與秋菊兮，將以延夫天年；臨汨羅而自隕兮，恐日薄於西山。解扶桑之總轡兮，縱令之遂奔馳；鸞凰騰而不屬兮，豈獨飛廉與雲師。卷薜芷與若惠兮，臨湘淵而投之，棍申椒與菌桂兮，赴江湖而漚之。費椒稰以要神兮，又勤索彼瓊茅；違靈氛而不從兮，反湛身於江皋。累既攀夫傅說兮，奚不信而遂行；徒恐鷤□之將鳴兮，顧先百草為不芳。初累棄彼虙妃兮，更思瑤臺之逸女；抨雄鴆以作媒兮，何百離而曾不壹耦。乘雲蜺之幡旎兮，望昆侖以樛流；覽四荒而顧懷兮，奚必云女彼高丘。既亡鸞車之幽藹兮，駕八龍之委蛇；臨江瀕而掩涕兮，何有九招與九歌。夫聖哲之遭兮，固時命之所有；雖增欷以於邑兮，吾恐靈修之不累改。昔仲尼之去魯兮；婓婓遲遲而周邁；終回復於舊都兮，何必湘淵與濤瀨。溷漁夫之哺歠兮，潔沐浴之振衣；棄由聃之所珍兮，跖彭咸之所遺。意深文略，唐寫本作意深反騷，是。意深反騷，猶言立意反騷。左傳成公六年『於是乎有沈溺重膇之疾。』杜注『沈溺，濕疾；重膇，足腫。』子云此文，意在反騷，了無新義，故辭韻沈膇，淟涊不鮮也。２１班彪悼離騷，蔡邕吊屈原文均殘缺不完。致語，唐寫本作致詰；疑詰是結之誤。結，謂一篇之卒章也。
166 	班彪悼離騷藝文類聚五十八。
167 	夫華植之有零茂，故陰陽之度也；聖哲之有窮達，亦命之故也。惟達人進止得時，行以遂伸；否則詘而坼蠖，體龍蛇以幽潛。
168 	蔡邕吊屈原文藝文類聚四十。
169 	鸋鳺軒翥，鸞鳳挫翮；啄碎琬琰，寶其瓴甋。皇車奔而失轄，執轡忽而不顧；卒壞覆而不振，顧抱石其何補。
170 	２２聞唐寫本作間，是。孔安國注論語泰伯篇曰『孔子推禹功德之盛美，言己不能復間廁其間。』王粲依附曹操，故有『知養老之可歸，忘除暴之為念』之譏。各下應有其字。胡廣吊夷齊文，藝文類聚三十七載其殘文曰：遭亡辛之昏虐，時繽紛以蕪穢；恥降志於污君，溷雷同於榮勢，抗浮雲之妙志，遂蟬蛻以偕逝；徼六軍於河渚，叩王馬而慮計。雖忠情而指尤，匪天命之所謂；賴尚父之戒慎，鎮左右而不害。
171 	阮瑀吊伯九文藝文類聚三十七。
172 	餘以王事，適彼洛師；瞻望首陽，敬吊伯夷；東海讓國，西山食薇；重德輕身，隱景潛暉；求仁得仁，報之仲尼；沒而不朽，身沉名飛。
173 	王粲吊夷齊文藝文類聚三十七。
174 	歲旻秋之仲月，從王師以南征；濟河津而長驅，逾芒阜之崢嶸。覽首陽於東隅，見孤竹之遺靈；心於悒而感懷，意惆悵而不平。望壇宇而遙吊，抑悲古之幽情；知養老之可歸，忘除暴之為念；潔已躬以騁志，愆聖哲之大倫。忘舊惡而希古，退採薇以窮居，守聖人之清概，要既死而不渝。厲清風於貪士，立果志於懦夫。到於今而見稱，為作者之表符；雖不同２３禰衡吊張衡文御覽五百九十六。南嶽有精，君誕其姿；清和有理，君達其機；故能下筆繡辭，揚手文飛。昔伊尹值湯，呂望遇旦，周文王名昌，此雲遇旦，與漢協韻。嗟矣君生，而獨值漢！蒼蠅爭飛，鳳皇已散；元龜可羈，河龍可絆。石堅而朽，星華而滅；惟道興隆，悠永靡絕。此下脫四字。君音永浮；河水有竭，君聲永流；周旦先沒，發夢孔丘，餘生雖後，身亦存游；士貴知己，君其弗憂。
175 	２４陸機吊魏武帝文並序文選。元康八年，機始以臺郎出補著作，游乎秘閣，而見魏武帝遺令，愾然嘆息，傷懷者久之。客曰：夫始終者，萬物之大歸；死生者，性命之區域。是以臨喪殯而後悲，睹陳根而絕哭。今乃傷心百年之際，興哀無情之地，意者無乃知哀之可有，而未識情之可無乎？
176 	機答之曰：夫日食由乎交分，山崩起於朽壤，亦云數而已矣。然百姓怪焉者，豈不以資高明之質，而不免卑濁之累；居常安之勢，而終嬰傾離之患故乎？夫以回天倒日之力，而不能振形骸之內；濟世夷難之智，而受困魏闕之下。已而格乎上下者，藏於區區之木；光於四表者，翳乎蕞爾之土；雄心摧於弱情，壯圖終於哀志，長筭屈於短日，遠跡頓於促路。嗚呼！豈特瞽史之異闕景，黔黎之怪頹岸乎？
177 	觀其所以顧命□嗣，貽謀四子；經國之略既遠，隆家之訓亦弘。又云，『吾在軍中，持法是也，至於小忿怒，大過失，不當效也。』善乎達人之讜言矣！持姬女而指季豹以示四子曰，『以累汝！』因泣下傷哉！曩以天下自任，今以愛子託人。同乎盡者無餘，而得乎亡者無存。然而婉孌房闥之內，綢繆家人之務，則幾乎密與。又曰，『吾婕妤妓人，皆著銅爵臺。於臺堂上施八尺床，穗帳，朝哺上脯糒之屬。月朝十五，輒向帳作妓。汝等時時登銅爵臺，望吾西陵墓田。』又云『餘香可分與諸夫人，諸舍中無所為，學作履組賣也。吾歷官所得綬，皆著藏中。吾餘衣裘，可別為一藏，不能者兄弟可共分之。』既而竟分焉。亡者可以勿求，存者可以勿違，求與違不其兩傷乎？
178 	悲夫！愛有大而必失，惡有甚而必得；智惠不能去其惡，威力不能全其愛。故前識所不用心，而聖人罕言焉。若乃系情累於外物，留曲念於閨房，亦賢俊之所宜廢乎。於是遂憤懣而獻吊云爾。
179 	接皇漢之末緒，值王途之多違；佇重淵以育鱗，撫慶雲而遐飛；運神道以載德，乘靈風而扇威；摧群雄而電擊，舉勍敵其如遺；指八極以遠略，必翦焉而後綏；厘三才之闕典，啟天地之禁闈；舉修網之絕紀，紐大音之解徽；掃雲物以貞觀，要萬途而來歸；丕大德以宏覆，援日月而齊暉；濟元功於九有，固舉世之所推。彼人事之大造，夫何往而不臻；將覆簣於浚谷，擠為山乎九天；茍理窮而性盡，豈長箅之所研。悟臨川之有悲，固梁木其必顛。當建安之三八，實大命之所艱；雖光昭於曩載，將稅駕於此年。惟降神之綿邈，眇千載而遠期；信斯武之未喪，膺靈符而在茲；雖龍飛於文昌，非王心之所怡；憤西夏以鞠旅，溯秦川而舉旗；逾鎬京而不豫，臨渭濱而有疑；冀翌日之云瘳，彌四旬而成災；詠歸途以反旆，登崤澠而朅來；次洛汭而大漸，指六軍曰念哉。
180 	伊君王之赫奕，寔終古之所難；威先天而蓋世，力蕩海而拔山；厄奚險而弗濟，敵何彊而不殘；每因禍以禔福，亦踐危而必安；迄在茲而蒙昧，慮噤閉而無端；委軀命以待難，痛沒世而永言；撫四子以深念，循膚體而頹嘆；迨營魄之未離，假餘息乎音翰；執姬女以顰瘁，指季豹而漼焉；氣沖襟以嗚咽，涕垂睫而汍瀾；違率土以靖寐，戢彌天乎一棺。咨宏度之峻邈，壯大業之允昌；思居終而恤始，命臨沒而肇揚；援貞咎以惎悔，雖在我而不臧；惜內顧之纏綿，恨末命之微詳；紆廣念於履組，塵清慮於餘香；結遺情之婉孌，何命促而意長。陳法服於帷座，陪窈窕於玉房；宜備物於虛器，發哀音於舊倡；矯戚容以赴節，掩零淚而薦觴；物無微而不存，體無惠而不亡；庶聖靈之響像，想幽神之復光；茍形聲之翳沒，雖音景其必藏；徽清弦而獨奏，進脯糒而誰嘗；悼穗帳之冥漠，怨西陵之茫茫；登爵臺而群悲，貯美目其何望。既睎古以遺累，信簡禮而薄葬；彼裘紱於何有，貽塵謗於後王；嗟大戀之所存，故雖哲而不忘；覽遺籍以慷慨，獻茲文而淒傷。
181 	２５御覽五百九十六有晉李充吊嵇中散文一篇，頗合彥和之準繩，錄於下：先生挺邈世之風，資高明之質；神蕭蕭以宏遠，志落落以遐逸；忘尊榮於華堂，恬卑靜於蓬室；寧漆園之逍遙，安柱下之得一。寄欣孤松，取樂竹林；尚想蒙莊，聊與抽簪；味孤觴之濁醪，鳴七弦之清琴；慕義人之玄旨，詠千載之徽音；凌晨風而長嘯，託歸流而詠吟；乃自足於丘壑，孰有慍乎陸沉。馬樂原而翹足，龜悅塗而曳尾；疇廟堂而足榮，豈和鈞之足視；久先生之所期，羌玄達於遐旨；尚遺大以出生，何殉小而入死。嗟乎先生，逢時命之不丁；冀後凋於歲寒，遭繁霜而夏零；滅皎皎之玉質，絕瑯瑯之金聲；投明珠以彈雀，捐所重而為輕；諒鄙心之不爽，非大雅之所營。
182 	２６禮記雜記『吊者東面致命曰，寡君聞君之喪，寡君使某，如何不淑！』曲禮『知生者吊，知死者傷。』鄭注曰『說者有吊辭云，皇天降災，子遭罹之，如何不淑！』曾子問『父喪稱父，母喪稱母。』鄭注云『父，使人吊之辭云，某子聞某之喪，芋子使某，如何不淑！母則若云，宋蕩伯姬聞姜氏之喪，伯姬使某，如何不淑！』此問終之辭也。左傳莊公十一年『宋大水，公使吊焉。曰，天作淫雨，害於粢盛，若之何不吊！』又襄公十四年『衛侯出奔齊，公使厚成叔吊於衛曰，寡君使瘠聞君不撫社稷，而越在他竟，若之何不吊。以同盟之故，使瘠敢私於執事曰，有君不吊，有臣不敏，君不赦宥，臣亦不帥職，增淫發洩，其若之何！』先吊衛君，復吊衛諸臣。此吊禍災之辭也。其辭皆質直無華，後世始敷以華辭耳。郝懿行曰『未造，疑末造之偽。』是也。紀評曰『四語正變分明，而分寸不茍。』２７唐寫本定作之，表作哀，均是。左傳僖公九年『夷吾弱，不好弄。』杜注『弄，戲也。』２８論語子罕篇『苗而不秀者有矣夫，秀而不實者有矣夫。』孔安國注曰『言萬物有生而不育成者，喻人亦然。』邢昺疏曰『此章亦以顏回早卒，孔子痛惜之，為之作譬也。』２９告，唐寫本作失，是。迷方失控，謂如華過韻緩，化而為賦之類。
183 	雜文第十四
184 	智術之子，博雅之人，藻溢於辭，辭孫云唐寫本作辨盈乎氣。苑囿文情，故日新殊致１。宋玉含才，頗亦負俗，始造對問，以申其志，放懷寥廓，氣實使之趙雲之作文２。及枚乘摛艷，首制七發，腴辭云構，孫云御霓五百九十作構誇麗風駭。蓋七竅所發，發乎嗜欲，始邪末正，所以戒膏粱之子也３。揚雄覃趙雲覃作淡思文闊，孫云御覽作閣無下業深綜述一句業深綜述，碎文璅孫云御覽作瑣語，肇為連珠，玉海作揚雄覃思文閣碎文璅語肇為連珠鈴木云案御覽玉海闊作閣玉海刪業深綜述四字其辭雖小而明潤矣４。凡此三者，孫云御覽無凡三者三字唐寫本作凡此三文文章之枝派，孫云御覽作流暇豫之末造也５。
185 	自對問以後，東方朔效孫云唐寫本作效而廣之，名為客難。託古慰志，疏而有辨。揚雄解嘲，雜以諧謔，孫云唐寫本作調回環自釋，頗亦為工。班固賓戲，含懿採之華６；崔駰達旨，吐典言之裁孫云唐寫本作式７；張衡應間，孫云唐寫本作問鈴木云諸本皆作問密而兼雅８；崔實鈴木云黃氏原本作寔客譏，整而微質９；蔡邕釋誨，體奧而文炳１０；景純孫云唐寫本作郭璞客傲，情見而採蔚１１；雖迭相祖述，然屬篇之高者也。至於陳思客問，辭高而理疏１２；庾敳元作凱欽改客咨，孫云唐寫本作諮意榮而文悴元作粹朱改１３。斯類甚眾，無所取裁孫云唐寫本裁作才矣。原孫云唐寫本有夫字茲文之設，迺發憤以孫云唐寫本作而表志。身挫憑乎道勝，時屯寄於孫云唐寫本作乎情泰，莫不淵岳其心，麟鳳其採，此立本孫云唐寫本作體之大要也。
186 	自七發以下，作者繼踵。觀枚氏首唱，信獨拔而偉麗矣。及傅毅七激，會清要之工１４；崔駰七依，入博雅之巧１５：張衡七辨，結採綿靡１６；崔瑗七厲，植孫云唐寫本作指義純正１７；陳思七啟，取美於孫云御覽無於字宏壯１８；仲宣七釋，致辨於事理１９。自桓麟七說以下２０，左思七諷以上２１，枝附影從，十有餘家。或文麗而義暌，或理粹而辭駁。觀其大抵所歸，莫不高談宮館，壯語畋孫云唐寫本作田御覽亦作田獵。窮瑰奇之服饌，極蠱媚之聲色。甘意搖骨體，楊云當作髓孫云唐寫本作髓艷詞動孫云明抄本御覽作洞魂識，雖始之以淫侈，而孫云唐寫本無而字御覽亦無而字終之以居正２２。然諷一勸百，勢不自反。子云所謂先騁鄭衛之聲，孫云唐寫本無先衛之三字御覽亦無此三字曲終而奏雅孫云御覽有樂字者也２３。唯七厲孫云御覽無唯字唐寫本厲作例敘賢，歸以儒道，雖文非拔群，而意實卓爾矣２４。
187 	自連珠以下，擬者間出。杜篤賈逵之曹，劉珍潘勖之輩２５，欲穿明珠，多貫魚目。可謂壽陵匍匐，非復邯鄲之步，里丑元作配謝改孫云御覽作丑捧心，不關西施孫云御覽作子之顰孫云御覽作顰矣。唯士衡運思，理趙雲無運理二字新文敏，而裁章置孫云御覽作致句，廣於舊篇。豈慕朱仲孫云唐寫本作珠中四寸之璫孫云御覽作璠乎２６！夫文小易周，思閑可贍。足使義明而詞凈，事圓而音澤，磊磊趙雲作落落自轉，可稱珠耳。
188 	詳夫漢來雜文，名號多品。或典誥誓問２７，或覽略篇章２８，或曲操弄引２９，或吟諷謠詠３０，總括其名，並歸雜文之區；甄別其義，各入討論之域
189 	贊曰：偉矣前修，學堅多孫云唐寫本作才飽３１，負文餘力，飛靡弄巧。枝辭攢映，嘒若參昂。慕顰之心，於孫云唐寫本之下有徒字於字無焉祇攪。
190 	１　苑囿，禽獸草木所聚，以喻文情豐茂也。
191 	２　文選對問類首列宋玉對楚王問一首，文如下：
192 	楚襄王問於宋玉曰『先生其有遺行與，遺行，可遺棄之行也。何士民眾庶不譽之甚也？』宋玉對曰『唯，然，有之。願大王寬其罪，使得畢其辭：客有歌於郢中者，其始曰下里巴人，國中屬而和者數千人；其為陽阿薤露，國中屬而和者數百人；其為陽春白雪，國中屬而和者不過數十人；引商刻羽，雜以流徵，國中屬而和者不過數人而已。是其曲彌高，其和彌寡。故鳥有鳳而魚有鯤：鳳皇上擊九千里，絕雲霓，負蒼天，翱翔乎杳冥之上；夫蕃籬之鷃，豈能與之料天地之高哉！鯤魚朝發昆侖之墟，暴鬐於碣石，暮宿於孟諸；夫尺澤之鯢，豈能與之量江海之大哉！故非獨鳥有鳳而魚有鯤也，士亦有之。夫聖人瑰意琦行，超然獨處，夫世俗之民，又安知臣之所為哉！』紀評曰『卜居漁父已先是對問，但未標對問之名耳。然宋玉此文，載於新序；其標曰對問，似亦蕭統所題。』放懷寥廓，謂以鳳鯤自比。之，唐寫本作文，是。
193 	３　全晉文據藝文類聚五十七御覽五百九十輯傅玄七謨序曰『昔枚乘作七發，而屬文之士，若傅毅，劉廣世，崔駰，李尤，桓麟，崔琦，劉梁，桓彬之徒，承其流而作之者，紛焉七激，七興，七依，七款，七說，七蠲，七舉，七設之篇。於是通儒大才馬季長張平子亦引其源其廣之。馬作七厲，張造七辨。或以恢大道而導幽滯，或以黜瑰奓而託諷詠，揚輝播烈，垂於後世者，凡十有餘篇。自大魏英賢迭作，有陳王七啟，王氏七釋，楊氏七訓，劉氏七華，從父侍中七誨，並陵前而邈後，揚清風於儒林，亦數篇焉。世之賢明，多稱七激工，餘以為未盡善也。七辨似也，非張氏至思，比之七激，未為劣也。七釋僉曰妙哉，吾無間矣。碁七依之卓轢一致，七辨之纏綿精巧，七啟之奔逸壯麗，七釋之精密閑理，亦近代之所希也。』案上文所舉諸七外，尚有多篇，其著者，如崔瑗七蘇，張協七命，陸機七征，左思七諷等作。漢魏以下文人，幾無不作七。梁有七林十卷卞景撰。又有七林三十卷，隋志總集類，洋洋乎大觀矣。文選特立七之名目。李善注云『七發者，說七事以起發太子也。猶楚辭七諫之流。』
194 	彥和謂七竅所發，發乎嗜欲，始邪末正，所以戒膏梁之子也。斯解最得其義。至此體之興，章實齋文史通義詩教上云『孟子問齊宣王之大欲，歷舉輕暖肥甘聲音採，色七林之所啟也。而或以為創之枚乘，忘其祖矣。』孫德謙六朝麗指云『枚乘七發，近儒以孟子齊宣王章肥甘不足於口數語，謂為此體濫觴，此固探本之談矣。然征之孟子，猶不若說大人章益為符合。其中疊言我得志弗為。非枚乘之所宗與？』案枚乘七發，本是辭賦之流，其所託始，仍應於楚辭中求之。考楚辭大招，自『五穀六仞』至『不遽惕只，』言飲食之醲美，即七發『犓牛之腴』一段所本也；自『代秦鄭衛』至『聽歌撰只，』言歌舞音樂之樂，即七發『龍門之桐』一段所本也；自『朱唇皓齒』至『恣所便只，』即七發『使先施徵舒……嬿服而御』所本也；自『夏屋廣大』至『鳳皇翔只，』言宮室游觀鳥獸之事，即七發『既登景夷之臺』『將為太子馴騏驥之馬』將以八月之望』諸段所本也。大招篇末言上法三王國治民安之事，即七發末首所本也。詳觀七發體構，實與大招大致符合，與其謂為學孟子，無寧謂其變大招而成也。俞樾文體通釋敘曰『古人之詞，少則曰一，多則曰九，半則曰五，小半曰三，大半曰七。是以枚乘七發，至七而止，屈原九歌，至九而終。不然，七發何以不六，九歌何以不八乎？若欲舉其實，則管子有七臣七主篇，可以釋七。』案俞說名七之故，甚是。
195 	４　覃思，猶言靜思；後漢書文苑侯瑾傳『覃思著述。』注云『覃，靜也。』文闊，當作文閣。漢書揚雄傳贊『雄校書天祿閣。』連珠之體，文章緣起謂肇自揚雄。陳懋仁注云『北史李先傳「魏帝案李先傳在北史二十七。魏帝謂明帝。召先讀韓子連珠二十二篇。案先傳作連珠論，陳注引此脫論字。韓子，韓非子。書中有聯語，先列其目而後著其解，謂之連珠。」據此，則連珠又兆韓非。』藝文類聚五十七載傅玄連珠序曰『所謂連珠者，興於漢章帝之世，班固賈逵傅毅三子受詔作之。而蔡邕張華之徒又廣焉。其文體，辭麗而言言約，不指說事情，必假喻以達其旨，而覽者微悟，合於古詩勸興之義。欲使歷歷如貫珠，易睹而可悅，故謂之連珠也。』又載沈約注制旨連珠表曰『竊聞連珠之作，始自子云，放易象論，動模經誥。班固謂之命世，桓譚以為絕倫。連珠者，蓋謂辭句連續，互相發明，若珠之結排也，』
196 	李先傳所云韓子連珠論二十二篇，今讀韓非書，並無『連珠論』之目。按韓非子內儲說上有七術七條，內儲說下有六微六條，外儲說左上所舉凡六條，外儲左下所舉凡六條，外儲說右上所舉凡三條，外儲說右下所舉凡五條，計共三十三條，疑二十二為三十三之誤。周禮天官掌皮注『故書二為三，杜子春云當為二。』二之與三，最易混淆，自古為然。此三十三條，韓非子皆稱之曰經，李先嫌其稱經，故改名為論；又以其辭義前後貫注，揚雄擬之稱連珠，因名為『連珠論。』內儲謂聚其所說，皆君之內謀；外儲言明君觀聽臣下之言行，以斷其賞罰，賞罰在彼，故曰外也。皆人君南面之術，故李先為魏帝讀之。先以連珠論與太公兵法同讀，更可信是內外儲說。茲錄七術之眾端參觀篇於下：
197 	觀聽不參，則誠不聞；聽有門戶，則臣壅塞。其說在侏儒之夢見寵，哀公之稱莫眾而迷，故齊人見河伯，與惠子之言亡其半也。其患在豎牛之餓叔孫，而江乙之說荊俗也。嗣公欲治不知，故使有敵，是以明主推積鐵之類，而察一市之患。持上例與揚雄陸機所作比較之，立意構體，實相符合，孫德謙六朝麗指，謂連珠之體始於鄧析子，遠在春秋時代。無厚篇云『夫負重者患塗遠，據貴者憂民離。負重塗遠者，身疲而無功；在上離民者，雖勞而不治。故智者量塗而後負，明君視民而出政。』又云『獵羆虎者不於外圂，釣鯨鯢者不於明池。何則？圂非羆虎之窟也，池非鯨鯢之泉也。楚之不溯流，陳之不東麾，長盧之不仕，呂子之蒙恥。』按鄧析子出戰國時人假託，今之存者，又節次不相屬，掇拾重編而成。四庫提要語。孫氏所舉兩條，玩其文辭，不特非春秋戰國時人所能作，即揚雄連珠，視此為質木，安可據以為連珠之體春秋時已有之哉。茲錄揚雄連珠二首於下：
198 	揚雄連珠二首
199 	臣聞明君取士，貴拔眾之所遺；忠臣薦善，不廢格之所排。是以巖穴無隱，而側陋章顯也。臣聞天下有三樂，有三憂焉。陰陽和調，四時不忒，年穀豐遂，無有夭折，災害不生，兵戎不作，天下之樂也。聖明在上，祿不遺賢，罰不偏罪，君子小人，各處其位，眾臣之樂也。吏不茍暴，役賦不重，財力不傷，安土樂業，民之樂也。亂則反焉，故有三憂。
200 	５　晉語二『優施曰，我教茲暇豫事君。』韋昭注『暇，閑也；豫，樂也。』６　東方朔答客難，揚雄解嘲，班固答賓戲，文選標為設論類；宋玉對楚王問為對問類。文選標目多可議，此亦其一也。茲錄答客難解嘲二篇於後。答賓戲以下則不遍全錄。
201 	漢書東方朔傳：朔上書陳農戰彊國之計，因自訟獨不得大官，欲求試用；其言專商鞅韓非之語也。指意放蕩，頗復詼諧，辭數萬言，終不見用。朔因著論，設客難己，用位卑以自慰諭，其辭曰：客難東方朔曰，蘇秦張儀，一當萬乘之主，而都卿相之位，澤及後世。今子大夫修先王之術，慕聖人之義，諷誦詩書百家之言，不可勝數，著於竹帛，唇腐齒落，服膺而不釋，好學樂道之效，明白甚矣。自以智能海內無變，則可謂博聞辯智矣。然悉力盡忠以事聖帝，曠日持久，官不過侍郎，位不過執戟，意者尚有遺行邪；同胞之徒，無所容居，其故何也？
202 	東方先生喟然長息，仰而應之曰，是固非子之所能備也，彼一時也，此一時也，豈可同哉！夫蘇秦張儀之時，周室大壞，諸侯不朝，力政爭權，相禽以兵，並為十二國，未有雌雄，得士者彊，失士者亡，故談說行焉。身處尊位，珍寶充內，外有廩倉，澤及後世，子孫長享。今則不然，聖帝流德，天下震懾，諸侯賓服，連四海之外以為帶，安於覆盂，動猶運之掌，賢不肖何以異哉，遵天之道，順地之理，物無不得其所，故綏之則安，動之則苦，尊之則為將，卑之則為虜，抗之則在青雲之上，抑之則在深泉之下，用之則為虎，不用則為鼠，雖欲盡節效情，安知前後。夫天地之大，士民之眾，竭精談說，並進輻湊者，不可勝數，悉力慕之，困於衣食，或失門戶。使蘇秦張儀與僕並生於今之世，曾不得掌故，安敢望常侍郎乎。故曰時異事異。雖然，安可以不務修身乎哉！
203 	詩曰『鼓鐘於宮，聲聞於外。』『鶴鳴於九皋，聲聞於天。』茍能修身，何患不榮。太公體行仁義，七十有二，迺設用於文武，得信厥說，封於齊，七百歲而不絕。此士所以日夜孳孳，敏行而不敢怠也。譬若□鴒，飛且鳴矣。傳曰『天下不為人之惡寒而輟其冬，地不為人之惡險而輟其廣，君子不為小人之匈匈而易其行。』天有常度，地有常形，君子有常行，君子道其常，小人計其功。詩云『禮義之不愆，何恤人之言。』故曰『水至清則無魚，人至察則無徒，』冕而前旒，所以蔽明；黈纊充耳，所以塞聰，明有所不見，聰有所不聞舉大德，赦小過，無求備於一人之義也。枉而直之，使自得之；優而柔之。使自求之；揆而度之，使自索之。蓋聖人之教化如此，欲自得之，自得之則敏且廣矣。今世之處士，魁然無徒，廓然獨居，上觀許由，下察接輿，計同苑蠡，忠合子胥，天下和平，與義相扶，寡耦少徒，固其宜也。子何疑於我哉！若夫燕之用樂毅，秦之任李斯，酈食其之下齊，說行如流，曲從如環，所欲必得，功若丘山，海內定，國家安，是遇其時也。子又何怪之邪！語曰『以管窺天，以蠡測海，以莛撞鐘，』豈能通其條貫，考其文理，發其音聲哉。繇是觀之，譬猶鼱鼩之襲狗，孤豚之咋虎，至則靡耳，何功之有。今以下愚而非處士，雖欲勿困，固不得已，此適足以明其不知權變而終或於大道也。
204 	漢書揚雄傳：哀帝時，丁傅董賢用事，諸附離之者，或起家至二千石。時雄方草創太玄，有以自守，泊如也。或□雄以玄尚白，而雄解之，號曰解□。其辭曰：
205 	客□揚子曰，吾聞上世之士，人綱人紀，不生則已，生則上尊人君，下榮父母，析人之珪，儋人之爵，懷人之符，分人之祿，紆青□紫，朱丹其轂。今子幸得遭明盛之世，處不諱之朝，與群賢同行，歷金門，上玉堂有日矣；曾不能畫一奇，出一策，上說人主，下談公卿，目如燿星，舌如電光，壹從壹衡，論者莫當，顧而作太玄五千文，支葉扶疏，獨說十餘萬言，深者入黃泉，高者出蒼天，大者含元氣，纖者入無倫，然而位不過侍郎，擢才給事黃門，意者玄得無尚白乎，何為官之拓落也？
206 	揚子笑而應之曰，客徒欲朱丹吾轂，不知一跌將赤吾之族也。往者周罔解結，群鹿爭逸，離為十二，合為六七，四分五剖，並為戰國。士無常君，國亡定臣，得士者富，失士者貧，矯翼厲翮，恣意所存，故士或自盛以橐，或鑿壞以遁。是故騶衍以頡亢而取世資，孟軻雖連蹇，猶為萬乘師。今大漢左東海，左渠搜，前番禺，後陶塗，東南一尉，西北一候，徽以糾墨，制以質鈇，散以禮，樂，風以詩書，曠以歲月，結以倚廬。天下之士，雷動雲合，魚鱗雜襲，咸營於八區，家家自以為稷契，人人自以為咎繇，戴縰垂纓而談者，皆擬於阿衡，五尺童子，羞比晏嬰與夷吾。當塗者升青雲，失路者委溝渠，旦握權則為卿相，夕失勢則為匹夫，譬若江湖之雀，勃解之鳥，乘雁集不為之多，雙鳧飛不為之少。昔三仁去而殷墟，二老歸而周熾，子胥死而吳亡，種蠡存而粵伯，五羖入而秦喜，樂毅出而燕懼，範睢以折摺而危穣侯，蔡澤雖噤吟而笑唐舉，故當其有事也，非蕭曹子房平勃樊霍則不能安；當其亡事也，章句之徒，相與坐而守之，亦亡所患。故世亂則聖哲馳鶩而不足，世治則庸夫高枕而有餘。
207 	夫上世之士，或解縛而相，或釋褐而傳，或倚夷門而笑，或棋江潭而漁，或七十說而不遇，或立談間而封侯，或枉千乘於陋巷，或擁帚彗而先驅。是以士頗得信其舌而奮其筆，窒隙蹈瑕而無所詘也。當今縣令不請士，郡守不迎師，群卿不揖客，將相不俛眉；言奇者見疑，行殊者得闢，是以欲談者卷舌而固聲，欲行者擬足而投跡，鄉使上世之士處乎今，策非甲科，行非孝廉，舉非方正，獨可抗疏時道是非，高得待詔，下觸聞罷，又安得青紫！且吾聞之：炎炎者滅，隆隆者絕，觀雷觀火，為盈為實，天收其聲，地藏其熱，高明之家，鬼瞰其室，攫拏者亡，默默者存，位極者宗危，自守者身全。是故知玄知默，守道之極，爰清爰靜，游神之廷，惟寂惟漠，守德之宅，世異事變，人道不殊，彼我易時，未知何如。今子乃以鴟梟而笑鳳皇，執蝘蜓而□龜龍，不亦病乎！子徒笑我玄之尚白，吾亦笑子之病甚，不遭臾跗扁鵲，悲夫！
208 	客曰，然則靡玄無所成名乎，範蔡以下，何必玄哉！揚子曰，範睢，魏之亡命也，折脅拉髂，免於徽索，翕肩蹈背，扶服入橐，激卬萬乘之主，界涇陽，抵穣侯而代之，當也。蔡澤，山東之匹夫也，頜頤折頞，涕流沫，西揖彊秦之相，溢其咽，炕其氣，拊其背而奪其位，時也。天下已定，金革已平，都於雒陽，婁敬委輅脫挽，掉三寸之舌，建不拔之策，舉中國徙之長安，適也。五帝垂典，三王傳禮，百世不易，叔孫通起於枹鼓之間，解甲投戈，遂作君臣之儀，得也。甫刑靡敝，秦法酷烈，聖漢權制，而蕭何造律，宜也。故有造蕭何律於唐虞之世，則悖矣。有作叔孫通儀於夏殷之時，則惑矣。有建婁敬之策於成周之世，則繆矣。有談範蔡之說於金張許史之間，則狂矣。夫蕭規曹隨，留侯畫策，陳平出奇，功若泰山，響若阺隤，唯其人之贍智哉，亦會其時之可為也。故為可為於可為之時則從，為不可為於不可為之時則兇。夫藺先生收功於章臺，四皓採榮於南山，公孫創業於金馬，驃騎發跡於祁連，司馬長卿竊訾於卓氏，東方朔割名於細君，僕誠不能與此數公者並，故默獨守吾太玄。
209 	７　崔駰達旨，見後漢書本傳。本傳曰『駰年十三，能通詩易春秋，博學有偉才，盡通古今訓詁百家之言，善屬文。少游太學，與班固傅毅同時齊名，常以典籍為業，未皇仕進之事。時人或譏其太玄靜，將以後名失實，駰擬揚雄解嘲作達旨以答焉。』８　張衡應間，見後漢書本傳。李賢注引衡集云『觀者餘去史官，五載而復還，非進取之勢也。唯衡內識利鈍，操心不改，或不我知者，以為失志矣，用為間餘。間，非也。餘應之以時有遇否，性命難求，因茲以露餘誠焉。名之應間云。』９　客譏，應作答譏。崔實傳，實所著碑，論，箴，銘，答，七言，祠文，表記，書凡十五篇。答，即此答譏也。藝文類聚十五載答譏文。
210 	１０蔡邕釋誨，見後漢書本傳。本傳云『桓帝時，中常侍徐璜左悺等五侯擅恣，聞邕善鼓琴，遂白天子，□陳留太守督促發遺。邕不得已，行到偃師，稱疾而歸。閑居玩古，不交當世，感東方朔客難，及揚雄班固崔駰之徒，設疑以自通，乃斟酌群言，韙其是而矯其非，作釋誨以戒厲云爾。』１１景純，應改郭璞，唐寫本是。客傲，見晉書本傳。本傳云『璞既好卜筮，縉紳多笑之；又自以才高位卑，乃著客傲。』１２文選張景陽雜詩注廣絕交論注引陳思辯問，疑客問當作辯問。文佚無考。僅存『君子隱居，以養真也，游說之士，星流電耀』數語。
211 	１３庾敳，五來切。字子嵩，晉書有傳。客咨佚。１４傅毅七激，載藝文類聚五十七。
212 	１５崔駰七依，殘佚，全後漢文輯得九條。
213 	１６張衡七辯，殘佚，全後漢文輯得十條。
214 	１７崔瑗七厲，據本傳應作七蘇。李賢注曰『瑗集載其文，即枚乘七發之流。』全後漢文自北堂書鈔一百三十五輯得『加以脂粉。潤以滋澤』兩句。又案傅玄七謨序，七厲乃馬融所作，此或彥和誤記。
215 	１８陳思七啟，見文選。其序曰『昔枚乘作七發，傅毅作七激，張衡作七辯，崔駰作七依，辭各美麗，餘有慕之焉，遂作七啟，並命王粲作焉。』１９王粲七釋，殘佚，全後漢文輯得十三條。
216 	２０桓麟七說，殘佚，全後漢文輯得五條。２１左思七諷，佚。文選齊安陸王碑文注引左思七略『闓甲第之廣袤，建雲陛之嵯峨。』七略，當作七諷。指瑕篇云『左思七諷，說孝而不從，反道若斯，餘不足觀矣。』所謂文麗而義暌也。
217 	２２觀此數語，益信七之源於大招。大招取招魂而擴充之，已稍流於淫麗，漢魏撰七諸公，更極淫麗，使人厭惡。黃叔琳曰『凡此數子，總難免屋上架屋之譏。七體如子厚晉問，對問則退之進學解，體制仍前，而詞義超越矣。』李詳補正曰『文選張衡南都賦「侍者蠱媚。」善注「蠱已見西京賦。」案西京賦「妖蠱艷夫夏姬，」善注「左氏傳子產曰，在周易，女惑男謂之蠱。蠱媚也。」又張衡思玄賦，「咸姣麗以蠱媚。」』２３漢書司馬相如傳贊『相如雖多虛辭濫說，然要其歸，引之於節儉，此亦詩之風諫何異。揚雄以為靡麗之賦，勸百而風一；猶騁鄭衛之聲，曲終而奏雅，不已戲乎！』謂揚雄之論，過輕相如也。史記司馬相如傳太史公曰雲云，與此同。史公書不應引揚雄語，自無待辯，史公贊中本無『揚雄以為』至『不已戲乎』一段。班固取史贊自『春秋推見至隱』至『風諫何異，』補綴揚雄說於後，作為漢書相如贊，妄人見漢書有揚雄語，乃取以補史記，而不自知其大謬也。
218 	２４七厲，當作七蘇。即上所謂『植義純正』也。
219 	２５杜篤連珠，佚，全後漢文輯得『能離光明之顯，長吟永嘯』十字。賈逵連珠，佚，全後漢文輯得『夫君人者不飾不美，不足以一民』十三字。後漢文苑傳劉珍著誄，頌，連珠凡七篇。珍連珠佚。潘勖連珠，藝文類聚五十七載其文。錄如下：
220 	臣聞媢上以布利者，臣之常情，主之所患；忘身以憂國者，臣之所難，主之所願。是以忠臣背利而脩所難，明主排患而獲所願。
221 	２６唐寫本無運理二字，似非。文選載陸機演連珠五十首。劉孝標注，茲選錄數首。
222 	臣聞世之所遺，未為非寶；主之所珍，不必適治。是以俊乂之藪，希蒙翹車之招；金碧之巖，必辱鳳舉之使。
223 	臣聞積實雖微，必動於物；崇虛雖廣，不能移心。是以都人冶容，不悅西施之影；乘馬班如，不輟太山之陰。
224 	臣聞尋煙染芬，薰息猶芳；徵音錄響；操終則絕。何則？垂於世者可繼，止乎身者難結。是以玄晏之風恆存，動神之化已滅。
225 	臣聞圖形於影。未盡纖麗之容；察火於灰，不睹洪赫之烈。是以問道存乎其人，觀物必造其質。列仙傳『朱仲者，會稽人也。常於會稽市上販珠。魯元公主以七百金從仲求珠。仲乃獻四寸珠，送置於闕即去。』２７說文丌部『典，五帝之書也。從冊在丌上，尊閣之也。莊都說，典，大冊也。』尚書有堯典舜典，周書有程典寶典本典。揚雄劇秦美新曰『宜命賢哲作帝典一篇，舊三為一襲，李善注，言足舊二典而成三典也。以示來人，摛之罔極。』雄以此文比二典，是為稱典之始，惟未以名篇耳。班固典引序曰『伏惟相如封禪，靡而不典，揚雄美新，典而亡實，……竊作典引一篇。』李善注引蔡邕曰『典引者，篇名也。典者，常也，法也；引者伸也，長也。尚書疏「堯之常法，謂之堯典，」漢紹其緒，伸而長之也。』此為以典名篇之始。後漢文苑李尤傳，尤所著有典，是當時文士固有作典者矣。文體通釋曰『誥者，古通作告，告也，覺也。劉熙曰「上敕下曰告，使覺悟知己意也。」易曰「後以施命誥四方。」周官「大祝作六辭，以通上下親疏遠近；三曰誥。」「士師五戒，二曰誥，用之於會同。」源出商書湯誥見史記殷本紀，仲虺之誥。左傳宣十二，襄十四三十，墨子非命，荀子堯問，呂氏春秋驕恣引，虺蓋奉王命誥。或據偽書，謂下以告上，非。流有周書諸誥，漢張衡作東巡誥，及晉夏侯湛昆弟誥。劉宋顏延之庭誥。』文章緣起『誥，漢司隸馮衍作德誥。』按馮衍作德誥，已缺佚。
226 	文體通釋『誓者，約束也，謹也，束軍眾使謹也。毛詩傳曰「師旅能誓。」周官「士師五戒，一曰誓，用之於軍旅。」又不涉軍旅而束謹，亦為誓也。主於約束身心，誡言示謹。源出禹誓墨子兼愛下引。流有甘誓，湯誓，周書諸誓。晉惠公韓誓，句踐誓眾及鮑叔塞道誓；漢郅惲誓眾，苻秦王猛渭原誓。又湯與諸侯誓，見逸周書殷祝。周公誓命左傳文十八。及趙鞅鐵誓。』文章緣起『誓，漢蔡邕作艱誓。』問，如漢武帝元光元年『詔賢良曰……受策察問』之問。文選有策問類。文體通釋曰『策問者，箸詞於策，以諮問賢才也。主於詢言諮事，制詔試學。源出漢文策賢良文學詔。流有武帝策賢良制，晉陸機為武帝策秀才文。文選列策秀才文。』２８覽，未詳。漢來雜文，當有以覽名篇者。呂氏春秋有八覽。隋志子類儒家有要覽，正覽，雜家有宜覽，皇覽等。文體通釋曰『略者，經略土地也，法也，約要也，得約要之法而經略之者也。主於簡舉經猷，概陳要法，源出六韜兵略篇。案六韜偽書，不如舉淮南要略篇。流有劉歆七略，晉鄒堪周易統略，梁阮孝緒文字集略。』說文竹部『篇，書也。』漢書藝文志有史籀篇，周時史官教學童書。蒼頡篇，李斯作。爰歷篇，趙高作。博學篇，胡毋敬作。凡將篇。司馬相如作。急就篇，史游作。元尚篇，李長作。訓纂篇，揚雄作。然皆屬記文字之書，似非彥和所指，當別有以篇名文者。章，詳下章表篇。
227 	２９文體通釋曰『曲者，屈不直也，行也，屈折委曲而行其歌也；亦謂之行，行亦曲也，歌曲之行若步趨也。案禮記間傳篇『三曲而□』注『一舉聲而三折也。』漢樂府曲有平清瑟三調，合以楚調為相和調。主於構象寫聲，詰屈而能伸，騰趨而不徑。源出師曠陽春白雪曲。（宋玉笛賦目。後人稱帝王樂歌為曲，非本名；古樂歌亦與稱曲者異體。流有漢樂府琴笛鐃挽等曲。』
228 	文體通釋曰『操者，持也，人所執持之志也。自顯志操之琴曲也。桓譚曰「窮則獨善其身而不失其操。」應劭曰「其遇閉塞憂愁而作，命其曲曰操。操者，言遇災遭害困厄窮迫，雖怨恨失意，猶守禮義，不懼不懾，樂道而不失其操者也。」主於抒寫志操，詞意堅凝。原出許由箕山操。流有伯奇履霜操，孔子猗蘭龜山將歸三操，伯牙水仙操，沐犢子雉朝飛操，商陵牧子別鶴操，及太王岐山操，文王拘幽操，周公越裳操。』
229 	文選王褒洞簫賦『時奏狡弄。』注『弄，小曲也。』馬融長笛賦『聽簉弄者。』注『簉弄，蓋小曲也。』
230 	文體通釋曰『引者，開弓也，導也，長也；歌曲之導引而長者若引弓也。一曰，引與廞通。廞，興也，猶詩之興。主於開導憂思，長嘆而不怨。源出楚樊姬烈女引。流有魯伯妃引，魯次室貞女引，衛女思歸引，楚商梁霹靂引，樗里牧恭走馬引，樗里子高妻箜篌引。統號九引。漢以來樂府擬作者甚多。』３０釋名釋樂器『吟，嚴也。其聲本出於憂愁，故其聲嚴肅，使人聽之淒嘆也。』穆天子傳三『西王母之山還歸，丌口世民作憂以吟曰「比徂西土，爰居其野，虎豹為群，於鵲與處，於讀曰烏。嘉命不遷，我惟帝女。帝，天帝也。天子大命而不可稱，顧世民之恩，流涕芔隕。吹笙鼓簧，中心翔翔，世民之子，唯天之望。」』諷，如韋孟諷諫詩。諷與風通。文選甘泉賦注『不敢正言謂之諷。』
231 	文體通釋曰『謠者，省作(上月下言)，徒歌也，詩歌之不合樂者也。爾雅曰「徒歌謂之謠。」毛詩傳曰「曲合樂曰歌，徒歌曰謠。」主於有感徒歌，動得天趣。源出餘謠，大謠，中謠，小謠，尚書大傳目。康衢童謠。流有丙之晨童謠，漢邪徑謠，見五行志。晉夏侯湛寒苦謠，長夜謠，及周穆使宮樂為黃池謠，西王母白雲謠。』詠，如夏侯湛離親詠，謝安洛生詠。世說新語雅量篇鄭注禮記檀弓陶斯詠曰『詠，謳也。』正義『詠，歌詠也。鬱陶情轉暢，故曰歌詠之也。』３１凡此十六名，雖總稱雜文，然典可入封禪篇，誥可入詔策篇，誓可入祝盟篇，問可入議對篇，曲操弄引吟諷謠詠可入樂府篇；章可入章表篇；所謂『各入討論之域』也。覽，略，篇，或可入諸子篇。
232 	３２多，唐寫本作才，是。
233 	諧隱第十五鈴木云嘉靖本王本岡本隱作讔燉本亦同
234 	芮良夫之詩云：自有肺腸，俾民卒狂１。夫心險如山，口壅若川，怨怒之情不一，歡謔之言無方。昔華元棄甲，城者發睅目之謳；臧紇喪師，國人造侏儒之歌；並嗤戲形貌，內怨為俳也２；又蠶蟹鄙諺，貍首淫哇，茍可箴戒，載於禮典３。故知諧辭讔言，亦無棄矣。
235 	諧之言皆也。辭淺會俗，皆悅笑也。昔齊威元作宣許改酣樂，而淳於說甘酒４；楚襄宴集，而宋玉賦好色５；意在微諷，有足觀者。及優旃之諷漆城，優孟之諫葬馬，並譎辭飾說，抑止昏暴。是以子長編史，列傳滑稽，以其辭雖傾回，意歸義正也６。但本體不雅，一作雜其流易弊。於是東方枚皋，哺糟啜醨，無所匡正，而詆嫚媟元作媒謝改弄，故其自稱為賦，迺亦俳也。見視如倡，亦有悔矣７。至魏文元作大因俳說以著笑元作茂孫改書，薛綜憑宴會而發嘲調，雖抃推疑誤席，而無益時用矣８。然而懿文之士，未免枉轡；潘岳醜婦之屬，束皙賣餅之類，尤而一作相效之，蓋以百數９。魏晉滑稽，盛相驅扇，遂乃應瑒之鼻，方於盜削卵；張華之形，比乎握舂杵。曾是莠言，有虧德音，豈非溺者之妄笑，元作茂朱改胥靡之狂歌歟１０！
236 	讔者，隱也；遯辭以隱意，譎譬以指事也１１。昔還社元作楊求拯元作極於楚師，喻眢井而稱麥曲１２；叔儀乞糧於魯人，歌佩玉而呼庚癸１３；伍舉刺荊王以大鳥１４，齊客譏薛公以海魚１５，莊姬託辭於龍尾１６，臧文謬書於羊裘，隱語之用，被於紀傳１７。大者興治濟身，其次弼違曉惑。蓋意生於權譎，而事出於機急，與夫諧辭，可相表里者也。漢世隱書十有八篇，歆固編文，錄之歌末１８。昔楚莊齊威，性好隱語。至東方曼倩，尤巧辭述。但謬辭詆戲，無益規補１９。自魏代以來，頗非俳優，而君子嘲一本無嘲字鈴木雲梅本子嘲二字用夾注隱，化為謎語。謎也者，回互其辭，使昏迷也２０。或體目文字２１，或圖象品物２２，纖巧以弄思，元作忠謝改淺察以炫辭，義欲婉而正，辭欲隱而顯。荀卿蠶賦，已兆其體２３；至魏文陳思，約而密之，高貴鄉公，博舉品物，雖有小巧，用乖遠大２４。夫觀古之為隱，理周要務，豈為童稚之戲謔，搏髀而抃笑哉！然文辭之有諧讔，譬九流之有小說２５。蓋稗官所採，以廣視聽，若效而不已，則髡袒而入室，旃孟之石交乎２６！
237 	贊曰：古之嘲隱，振危釋憊。雖有絲麻，無棄菅蒯２７。會義適時，頗益諷１　毛詩大雅桑柔序『桑柔，芮伯刺厲王也。』正義曰『文元年左傳引此曰：周芮良夫之詩曰「大風有隧。」且周書有芮良夫之篇，知字良夫也。』又鄭箋『自有肺腸，行其心中之所欲，乃使民盡迷惑也。』２　『內怨為俳』俳，當作誹。放言曰謗，微言曰誹。內怨，即腹誹也。彥和之意，以為在上者肆行貪虐，下民不敢明謗，則作為隱語，以寄怨怒之情；故雖嗤戲形貌而不棄於經傳，與後世莠言嘲弄，不可同日語也。左傳宣公二年，鄭伐宋，宋師敗績，囚華元。宋人贖華元於鄭。半入，華元逃歸。宋城，華元為植巡功。城者謳曰：『睅其目，皤其腹，棄甲而復；於思於思，棄甲復來！』使其驂乘謂之曰『牛則有皮，犀兕尚多，棄甲則那？』役人又曰『從其有皮，丹漆若何？』
238 	左傳襄公四年，臧紇救鄫，侵邾，敗於狐駘。國人誦之曰：『臧之狐裘，敗我於狐駘；我君小子，侏儒是使，侏儒侏儒，使我敗於邾。』３　禮記檀弓『成人有其兄死而不為衰者，聞子皋將為成宰，遂為衰。成人曰：「蠶則績而蟹有匡；範則冠而蟬有緌；兄則死而子皋為之衰。」』
239 	又『孔子之故人曰原壤，其母死，夫子助之沐槨。原壤登木曰：久矣，予之不託於音也！歌曰，「貍首之班然！執女手之卷然！」』４　史記滑稽列傳『齊威王之時，喜隱，好為淫樂長夜之飲，沈湎不治。……置酒後宮。召淳于髡賜之酒。問曰「先生能飲幾何而醉？」對曰「臣飲一斗亦醉，一石亦醉。」威王曰。「先生飲一斗而醉，惡能飲一石哉？其說可得聞乎？」髡曰「日暮酒闌，合尊促坐；男女同席，履舄交錯；杯盤狼藉。堂上燭滅；主人留髡而送客，羅襦襟解，微聞薌澤；當此之時，髡心最歡，能飲一石。故曰，酒極則亂，樂極則悲；萬事盡然，言不可極，極之而衰。」以諷諫焉。齊王曰「善！」乃罷長夜之飲。』５　宋玉登徒子好色賦並序文選。
240 	大夫登徒子侍於楚王，短宋玉曰『玉為人體貌閑麗，口多微辭，又性好色。願王勿與出入後宮。』王以登徒子之言問宋玉。玉曰『體貌閑麗，所受於天也；口多微辭，所學於師也；至於好色臣無有也。』王曰『予不好色，亦有說乎？有說則止，無說則退。』玉曰『天下之佳人，莫若楚國；楚國之麗者，莫若臣里；臣里之美者，莫若臣東家之子。東家之子，增之一分則太長，減之一分則太短，著粉則太白，施朱則太赤，眉如翠羽，肌如白雪，腰如束素，齒如含貝，嫣然一笑，惑陽城，迷下蔡。然此女登墻窺臣三年，至今未許也。登徒子則不然。其妻蓬頭攣耳，齞唇歷齒，旁行踽僂，又疥且痔。登徒子悅之，使有五子。王孰察之，誰為好色者矣？』
241 	是時秦章華大夫在側，因進而稱之曰『今夫宋玉盛稱鄰之女以為美色，愚亂之邪臣，自以為守德，謂不如彼矣。且夫南楚窮巷之妾，焉足為大王言乎！若臣之陋目所曾睹者，未敢雲也。』王曰『試為寡人說之。』大夫曰『唯！唯！臣少曾遠游，周覽九土，足歷五都，出咸陽，熙邯鄲，從容鄭衛溱洧之閑。是時向春之末，迎夏之陽，鶬鶊喈喈，群女出桑。此郊之姝，華色含光，體美容冶，不待飾裝。臣觀其麗者，因稱詩曰，「遵大路兮攬子袪，贈以芳華辭甚妙。」於是處子恍若有望而不來，忽若有來而不見，意密體疏，俯仰異觀，含喜微笑，竊視流眄。復稱詩曰，「寤春風兮發鮮榮，潔齋俟兮惠音聲，贈我如此兮，不如無生。」因遷延而辭避。蓋徒以微辭相感動，精神相依憑，目欲其顏，心顧其義，揚詩守禮，終不過差，故足稱也。』於是楚王稱善。宋玉遂不退。李善注曰『此賦假以為辭，諷於媱也。』６　史記滑稽列傳『優旃者，秦倡侏儒也。善為笑言，然合於大道。二世立，欲漆其城。優旃曰「善！主上雖無言，臣固將請之。漆城雖於百姓愁費，然佳哉！漆城蕩蕩，寇來不能上；即欲就之，易為漆耳。顧難為蔭室。」於是二世笑之，以其故止。』
242 	『優孟者。故楚之樂人也。長八尺，多辯，常以談笑諷諫。楚莊王之時，有所愛馬死，使群臣喪之，欲以棺槨大夫禮葬之。左右爭之以為不可。王下令曰「有敢以馬諫者罪至死。」優孟聞之，入殿門，仰天大哭。王驚而問其故。優孟曰「馬者，王之所愛也，以楚國堂堂之大，何求不得，而以大夫禮葬之！薄，請以人君禮葬之。」王曰「何如？」對曰「臣請以雕玉為棺，文梓為槨，楩楓豫章為題湊，發甲卒為穿壙，老弱負土，齊趙陪位於前，韓魏翼衛其後。廟食太牢，奉以萬戶之邑，諸侯聞之，皆知大王賤人而貴馬也。王曰「寡人之過，一至此乎，為之柰何？」優孟曰「請為大王六畜葬之，以壟灶為槨，銅歷為棺，齎以姜棗，薦以木蘭，祭以粳稻，衣以火光，葬之於人腹腸。」於是王乃使以馬屬太官，無令天下久聞也。」
243 	史記索隱『滑謂亂也；稽同也。以言辯捷之人，言非若是，說是若非，能亂同異也。楚辭云「將突梯滑稽，如脂如韋。」崔浩云「滑音骨，稽，流酒器也。轉注吐酒，終日不已，言出口成章，詞不窮竭，若滑稽之吐酒。」故揚雄酒賦云「鴟夷滑稽，腹大如壺，盡日盛酒，人復籍沽」是也。又姚察云「滑稽，猶俳諧也。滑，讀如字，稽，音計也。以言諧語滑利，其知計疾出，故云滑稽也。」』７　漢書東方朔傳『上令倡監榜郭舍人。舍人不勝痛，呼譽。朔笑之曰「咄！口無毛，聲謷謷。尻益高。」舍人恚曰「朔擅詆欺天子從官，當棄市。」上問朔何故詆？之對曰「臣非敢詆之，迺與為隱耳。」上曰「隱云何？」朔曰「夫口無毛者，狗竇也；聲謷謷者，烏哺鷇也；尻益高者，鶴俛啄也。」舍人不服，因曰「臣願復問朔隱語，不知亦當榜。」即妄為諧語曰「令壺齟，老柏塗，伊優亞，狋吽牙，何謂也？」朔曰「令者，命也；壺者，所以盛也；齟者，齒不正也；老者，人所敬也；柏者，鬼之廷也；塗者，漸洳徑也；伊優亞者，辭未定也；狋吽牙者，兩犬爭也。」舍人所問，朔應聲輒對，變詐□出，莫能窮者。』
244 	枚皋傳『皋不通經術，詼笑類俳倡，為賦頌好嫚戲，以故得媟黷貴幸，比東方朔郭舍人等。皋賦辭中，自言為賦不如相如，又言為賦，迺俳見視如倡，自悔類倡也。故其賦有詆諆東方朔，又自詆諆。其文骫骳，曲隨其事，皆得其意。』案此即彥和所謂詆嫚媟弄無益時用者，故班固謂『朔與枚皋郭舍人俱在左右，詼啁而已。』８　魏志文帝紀未言其著笑書，裴松之注最為富博，亦未言及，隋志不著錄，諸類書亦無引之者，未知何故。魏文同時有邯鄲淳，撰笑林三卷。隋唐志同。馬國翰輯得一卷。玉函山房輯佚書卷七十六。茲錄數則於下，魏文笑書，當亦此類也。
245 	漢世有老人，無子，家富，性儉嗇，惡衣疏食，食侵晨而起，侵夜而息，營理產業，聚斂無厭，而不敢自用。或人從之求丐者，不得已而入內，取錢十，自堂而出，隨步輒減，比至於外，才餘半在。閉目以授乞者。尋復囑云『我傾家贍君，慎勿他說，復相效而來。』老人俄死，田宅沒官，貨財充於內帑矣。傖人欲相共吊喪，各不知儀。一人言粗習，謂同伴曰『汝隨我舉止。』既至喪所，舊習者在前伏席上，餘者一一相髡於背。為首者以足觸詈曰『癡物！』諸人亦為儀當爾，各以足相踏曰『癡物。』最後者近孝子，亦踏孝子而曰『癡物。』
246 	有癡□，婦翁死，婦教以行吊禮。於路值水，乃脫襪而渡，惟遺一襪。又睹林中鳩鳥云『□鴣，□鴣，』而私誦之，都忘吊吳志薛綜傳『西使張奉，於權前列尚書闕澤姓名以嘲澤，澤不能答。綜下行酒，因勸酒曰「蜀者何也？有犬為獨，無犬為蜀，橫目茍身，蟲入其腹。」奉曰「不當復列君吳耶？」綜應聲曰，「無口為天，有口為吳，君臨萬邦，天子之都。」於是眾坐喜笑，而奉無以對。』
247 	推，當是帷字之誤，抃帷席，即所謂眾坐喜笑也。
248 	９　枉轡，猶言枉道。潘岳醜婦，其說未聞。
249 	束皙有勸農及餅諸賦，勸農賦殘缺，茲節錄餅賦如下：
250 	於是火盛湯湧，猛氣蒸作；攘衣振掌，握搦拊搏；面彌離於指端；手縈回而交錯；紛紛馺馺，當作駮駮。星分雹落。籠無迸肉，餅無流面；姝偷咧敕，薄而不綻；雋雋和和，□色外見；弱如春綿，白如秋練；氣勃鬱以揚布，香飛散而遠遍；行人失涎於下風，童僕空嚼而斜眄；擎器者呧唇，立侍者乾咽。爾乃濯以玄醢，鈔以象箸，伸要虎丈，叩膝偏據；槃案財投而輒盡，庖人參潭與□□古字通用。而促遽。手未及換，增禮復至；唇齒既調，口習咽利；三籠之後，轉更有次。續古文苑二。
251 	１０應瑒事未聞其說。世說新語排調篇注引張敏集頭責子羽文曰『範陽張華，頭如巾齏杵。』謂頭著巾，形如□杵也。漢末以後，政偷俗窳，威儀喪亡，典論曰，孔融體氣高妙，有過人者，然不能持論，理不勝辭，至於雜以嘲戲。又如曹植得邯鄲淳甚喜，誦俳優小說數千言，其不持威儀，可以想見。吳志諸葛恪傳恪父瑾，面長似驢，孫權大會群臣，使人牽一驢入，題其面曰『諸葛子瑜。』恪跪曰『乞請筆，益兩字。』因續其下曰『之驢，』舉坐歡笑。君臣之間，竟相戲弄若此。晉尚清談，此風尤盛；故彥和譏為溺者之妄笑，胥靡之狂歌也。溺人必笑，見左傳哀公二十年。胥靡，刑徒人也。胥靡狂歌，未知所本。當自呂氏春秋大樂篇『溺者非不笑也，罪人非不歌也』句化出。
252 	隋書經籍志總集類有袁淑誹諧文十卷，是撰誹諧集之始。其文存者，有雞九錫文，勸進箋，驢山公九錫文，大蘭王九錫文，常山王九命文。茲錄雞驢九錫文二首於下：
253 	雞九錫文
254 	維神爵元年，歲在辛酉，八月己酉朔，十三日丁酉，帝顓頊遺征西大將軍下雉公王鳳，西中郎將白門侯扁鵲，咨爾浚雞山子：維君天資英茂，乘機晨鳴，雖風雨之如晦，抗不已之奇聲。今以君為使持節金西蠻校尉西河太守，以揚州之會稽封君為會稽公，以前浚雞山為沐邑，君其祗承予命。使西海之水如帶，浚雞之山如礪，國以永存，爰及苗裔　。藝文類聚九十一。
255 	驢山公九錫文
256 	若乃三軍陸邁，此句上有缺文。糧運艱難，謀臣停算，武夫吟嘆；爾乃長鳴上黨，慷慨應邗，峽嶇千里，荷囊致餐，用捷大勛，歷世不刊，斯實爾之功也。音隨時興，晨夜不默，仰契玄象，俯協漏刻，應更長鳴，豪分不忒，雖挈壺著稱，未足比德，斯復爾之智也。若乃六合昏晦，三辰幽冥，猶憶天時，用不廢聲，斯又爾之明也。青脊隆身，長頰廣額，修尾後垂，巨耳雙磔，斯又爾之形也。嘉麥既熟，實須精面，負磨回衡，迅若轉電，惠我眾庶，神祇獲薦，斯又爾之能也。爾有濟師旅之勛，而加之以眾能，是用遺中大夫閭丘騾加爾使銜勒大鴻臚班腳大將軍宮亭侯，以揚州之廬江，江州之廬陵，吳國之桐廬，合浦之珠廬，封爾為廬山公。藝文類聚九十四。
257 	１１讔，廋辭也。字本作隱。晉語五『有秦客廋辭於朝。』韋昭注云『廋，隱也。謂以隱伏譎詭之言，問於朝也，東方朔曰，非敢詆之，乃與為隱耳。』１２左傳宣公十二年『楚子伐蕭，遂傅於蕭。還無社蕭大夫名。與司馬夗言。號申叔展。二人皆楚大夫。叔展曰「有麥曲乎？」曰「無。」「有山鞠窮乎？」曰「無。」麥曲，鞠窮所以禦濕，欲使無社逃泥水中。「河魚腹疾，奈何！」曰「目於眢井而拯之。」「若為茅絰，哭井則已。」』展叔又教結茅以表井，須哭乃應，以為信。
258 	１３左傳哀公十三年『吳申叔儀乞糧於公孫有山氏，曰「佩玉繠兮，餘無所系之！旨酒一盛兮，餘與褐之父睨之！」對曰「粱則無矣，粗則有之。若登首山以呼曰，庚癸乎！則諾。」』杜注『軍中不得出糧，故為私隱。庚西方，主穀；癸北方，主水。』１４史記楚世家『莊王即位三年，不出號令，日夜為樂，令國中曰，「敢諫者死。」伍舉人諫，曰「願有進隱。曰，有鳥在於阜，三年不蜚不鳴，是何鳥也？」莊王曰「三年不蜚，蜚將沖天；三年不鳴，鳴將驚人。舉退矣，吾知之矣。」』１５戰國齊策『靖郭君將城薛，客多以諫。靖郭君謂謁者無為客通。齊人有請者曰「臣請三言而已矣。益一言，臣請烹。」靖郭君因見之，客趨而進曰「海大魚。」因反走。君曰「客有於此。」客曰「鄙臣不敢以死為戲。」君曰「亡，更言之。」對曰「君不聞大魚乎？網不能止，鉤不能牽，蕩而失水，則螻蟻得意焉。今夫齊，亦君之水也，君長有齊，奚以薛為？失齊，雖隆薛之城到於天，猶之無益也。」君曰「善！」乃輟城薛。』１６列女辨通傳楚處莊侄『莊侄見楚頃襄王曰「大魚失水，有龍無尾，墻欲內崩，而王不視。」王問之，對曰「大魚失水者，王離國五百里也；樂之於前，不思禍之起於後也。有龍無尾者，年既四十，無太子也。國無強輔，必且殆侄，姬字定誤。』）
259 	１７列女仁智傳魯臧孫母『臧文仲使於齊，齊拘之而興兵，欲襲魯。文仲微使人遺公書，謬其辭曰「斂小器，投諸臺。食獵犬，組羊裘。琴之合，甚思之。臧我羊，羊有母。食我以同魚。冠纓不足帶有餘。」臧孫母泣下襟曰「吾子拘有木治矣！斂小器，投諸臺者，言取郭外萌，臺，地名，萌同氓。內之於城中也。食獵犬，組羊裘者，言趣饗戰鬥之士而有交錯之義。）錯者，所以治鋸，鋸者，所以治木也。是有木治系於獄矣，冠纓不足帶有餘者，頭亂不得梳，饑不得食也。故知吾子拘而有木治矣。」』紀傳，當作記傳。
260 	１８漢書藝文志雜賦十二家，其第十二家為隱書十八篇。師古曰『劉向別錄云「隱書者，疑其言以相問，對者以慮思之，可以無不諭。」』歌末，疑當作賦末。
261 	１９諧辭與隱語，性質相似，惟一則悅笑取諷，一則隱譎示意，茍正以用之，亦可託足於文圃，然若空戲滑稽，則德音大壞矣。
262 	２０說文言部新附『謎，隱語也。從言迷，迷亦聲。』２１體目文字，謂如世說新語捷悟篇『魏武嘗過曹娥碑下，楊脩從，碑背上見題作「黃絹幼婦，外孫齏臼」八字。魏武謂脩曰「解不？」答曰「解。」……令脩別記所知。脩曰「黃絹，色絲也，於字為絕；幼婦，少女也，於字為妙；外孫，女子也，於字為好；齏臼，受辛也，於字為辭；所謂絕妙好辭也。」魏武亦記之與脩同。』劉注謂『曹娥碑在會稽中，而魏武楊脩未嘗過江，』事固可疑，然離合解義之法，譏緯中固多有之矣。
263 	２２圖象品物，謂如捷悟篇『楊德祖為魏武主簿。時作相國門，始構榱桷，魏武自出看，使人題門作「活」字，便去。楊見，即令壞之。既竟，曰，門中活，闊字；王正嫌門大也。』『人餉魏武一杯酪。魏武啖少許，蓋頭上題合字以示眾，眾莫能解。次至楊脩，脩便啖曰，「公教人啖一口也，復何疑！」』又簡傲篇『嵇唐與呂安善，每一相思，千里命駕。安後來值康不在，喜嵇喜，康兄。出戶延之，不入，題門上作鳳字而去，喜不覺，猶以為欣。故作鳳字，凡鳥也。』２３荀卿蠶賦荀子賦篇。
264 	有物於此，□□兮其狀，屢化如神，功被天下，為萬世文。禮樂以成，貴賤以分；養老長幼，待之而後存；名號不美，與暴為鄰。功立而身廢，事成而家敗；棄其耆老，收甚後世；人屬所利，飛鳥所害。臣愚不識，請占之五泰。五泰占之曰：此夫身女好而頭馬首者與？屢化而不壽者與？善壯而拙老者與？有父母而無牝牡者與？冬伏而夏游，食桑而吐絲，前亂而後治，夏生而惡暑，喜濕而惡雨。蛹以為母，蛾以為父，三俯三起，事乃大已。夫是之謂蠶理。
265 	２４魏文陳思高貴鄉公所謎語，皆無可考。
266 	２５漢書藝文志列諸子為十家，而云『其可觀者，九家而已，』其一家即小說家也。小說家者流，蓋出於稗官。補注引欽韓曰『滑稽傳「東方朔博觀外家之語，」即傳記小說也。文選注三十一引桓子新論曰「小說家合叢殘小語近取譬論以作短書，治身理家有可觀之詞。」』２６稗官，小官也。紀評云『袒而，疑作朔之，」是。淳于髡東方朔，滑稽之雄，故云然。史記蘇秦列傳『此所謂棄仇讎而得石交者也。』２７左傳成公九年引逸詩語。

《卷四》[View] [Edit] [History]
1 	史傳第十六１
2 	開闢草昧，歲紀綿邈，居今識古，其載籍乎！軒轅之世，史有倉頡，主文之職，其來久矣２。曲禮曰：史載筆。左右。鈴木雲二字疑衍閔本王本岡本無史者，使也。執筆左右，八字元脫按胡孝轅本補使之記也元作已按胡本改３。古元脫孫補者，左史記事者，右史記言者。孫云御覽六百三引無兩者字言經則尚書，事經則春秋孫云御覽無兩則字秋下有也字４。唐虞流於典謨，商夏被於誥誓５。自汪本作洎周命維新，姬公定法，紬三正以班歷，貫四時以聯事，諸侯建邦，各有國史，彰善癉惡，樹之風聲６。自平王微弱，政不及雅，憲章散紊，彞倫攸斁７。昔者二字從御覽增黃雲案馮本無昔者校云夫子上御覽有昔者二字鈴木云諸本皆無昔者二字夫子閔鈴木云御覽作□王道之缺，傷斯文之墜，靜居以嘆鳳，臨衢而泣麟８，於是就太師以正雅頌，因魯史以修春秋，舉得失以表黜陟，徵存亡以標勸戒；褒見一字，貴逾軒冕；貶在片言，誅深斧鉞９。然睿旨存亡二字衍黃雲案馮本存亡校云各本衍此二字功甫本無此亦誤衍御覽亦無幽隱，胡本作秘孫云御覽六百四作然叡旨幽秘經文婉約，丘明同時，孫云御覽作恥實得微言，乃原始要終，創為傳體１０。傳者，轉也。轉受經旨，以授於後，實聖文之羽翮，記籍之冠冕也１１。
3 	及至從橫之世，及字從御覽增史職猶存。秦並七王，而戰國有策。蓋錄而弗孫云御覽作不敘，故即簡而孫云御覽無而字為名也１２。漢滅嬴項，武功積年，陸賈稽古，作楚漢春秋１３。爰及太孫云御覽無太字史談，世惟執簡；子長繼志，元作至胡改孫云御覽作志甄序帝績。孫云御覽作續比堯稱典，則位雜中賢；法孔題經，則文非元聖。故取式呂覽，通號曰紀。紀綱之號，亦宏稱也元脫謝補孫云御覽有也字１４。故本紀以述皇王，列傳以總侯伯，八書以鋪政體，十表以譜年爵，雖殊古式，而得事序焉１５，爾其實錄無隱之旨，博雅弘辯之才，愛奇反經之尤，條例踳落之失，叔皮論之詳矣１６。及班固述漢，因循前業，觀司馬遷孫云御覽作史遷之辭，思實過半１７。其十志該富，贊序弘麗，儒雅彬彬，信有遺味１８。至於宗經矩孫云御覽作規聖之典，端緒豐贍之功，遺親攘美孫云御覽作善之罪，徵賄鬻筆之愆，公理辨之究矣１９。觀夫左氏綴事，附經間出，於文為約，而氏族難明。及史遷各傳，人始區詳而易覽，述者宗焉２０。及孝惠委機，呂后攝政，班史立紀，違經失元脫朱補實，何則？庖犧以來，未聞女帝者也２１。漢運所值，難為後法。牝雞無晨，武王首誓；婦無與國，齊桓著盟；宣後亂秦，呂氏危漢，豈唯政事難假，亦名號宜慎矣２２。張衡司史，而惑黃雲案馮本或校云或謝本作惑同遷固，元帝王帝王元作年二孫改後，欲為立紀，謬亦甚矣２３。尋子弘雖偽，要當孝惠之嗣；孺子誠微，實繼平帝之體；二子可紀，何有於二後哉２４。
4 	至於後漢紀傳，發源東觀２５。袁張所制，偏駁不倫２６。薛謝之作，疏謬少信２７。若司馬彪之詳實，若字從御覽增華嶠之準當，則其冠也２８。及魏代三雄，記鈴木云諸本作記閔本作紀傳互孫云御覽作並出。陽秋魏略之屬，江表吳錄之類，或激抗難征，或元脫謝補孫云御覽有或字疏闊寡要２９。唯陳壽三志，文質辨洽，荀張比之於遷固，非妄譽也３０。
5 	至於晉代之書，繁乎著作３１。陸機肇始而未備３２，王韶續末而不終３３，干寶述紀，以審正得御覽作明序３４；孫盛陽秋，以約舉為能３５。按春秋經傳，舉例發凡孫云明抄本御覽引凡作目３６。自孫云御覽無自字史漢以下，莫有準的３７。至鄧璨元作(王癸)朱改孫云御覽作粲晉紀，始立條例。又擺落一作撮略從御覽改孫云明抄本御覽作擺落漢魏，憲章殷周，雖湘川鈴木云諸本川作州曲學，亦有心孫云御覽有放字典謨３８。及安元作交朱改孫云御覽作安國立例，乃鄧氏之規焉３９。
6 	原夫載籍之作也，必貫乎百氏，元作姓被之千載，表徵盛衰，殷鑒興廢，使一代之制，共日月而長存，王霸之跡，並天地而久大。是以在漢之初，史職為盛，郡國文計，先集太史之府，欲其詳悉於體國，鈴木云玉海國下有也字必閱石室，啟金匱，抽裂帛，檢殘竹，欲其博練於稽古也４０。是立義選言，宜依經以樹則；勸戒與奪，必附聖以居宗；然後詮評昭整，苛濫不作矣４１。然紀傳孫云御覽作傳記為式，編年綴事，文非泛論，孫云明抄本御覽綴作經泛作紀按實而書，歲遠則同異難密，事積則起訖易疏，斯固總會黃雲案馮校本總會校云總會御覽作□合孫云明抄本御覽作合之為難也４２。或有同歸一事，而孫云御覽無而字數人分功，兩記則失於復重，偏舉則病孫云御覽作漏於不周，此又銓配之未易也４３。故張衡摘史班之舛濫，傅玄譏後漢之尤煩，皆此類也４４。
7 	若夫追述遠代，代遠多偽，公羊高孫云明抄本御覽作皋雲傳聞異辭；荀況稱錄遠略近；蓋文疑則闕，貴信史也。然俗皆愛奇，莫顧實理。孫云御覽作理實傳聞而欲偉其事，錄遠而欲詳其跡，於是棄同即異，穿鑿傍說，舊史所無，我書則傳，孫云御覽作博此訛濫之本源，而述遠之巨蠹也４５。至於記孫云御覽作紀編同時，時元脫胡補孫云御覽有時字同多詭，雖定哀微辭，而世情利害。勛榮之家，雖庸夫而盡飾；迍孫云御覽作屯敗之士，雖令德而常嗤，理欲二字衍孫云御覽無常字欲字嗤理作蚩埋吹霜喣一作噴，從御覽改露，寒暑筆端，此又同時之枉，孫云明抄本御覽枉下有論字可為嘆息者也！為字從御覽增４６故元作欲朱改孫云御覽作故述遠則誣矯如彼，記孫云明抄本御覽作略近則回邪如此，析理居正，唯素臣元作心今改孫云御覽作懿上心三字乎４７！若乃尊賢隱諱，固尼父之聖旨，蓋纖瑕不能玷瑾瑜也，奸慝懲戒，實良史之直筆，農夫見莠，其必鋤也；若斯之科，亦萬代一準焉４８。至於尋繁領雜之術，務信棄奇之要，明白頭訖之序，品酌事例之條，曉其大綱，則眾理可貫４９。然史之為任，乃彌綸一代，負海內之責，而嬴顧校作贏是非之尤。秉筆荷擔，莫此之勞５０。遷固通矣，而歷詆後世。若任情失正，文其殆哉５１！
8 	贊曰：史肇軒黃，體備周孔。世歷斯編５２，善惡偕總。騰褒裁貶，萬古魂動。辭宗邱明，直歸南董。
9 	１　紀評曰『彥和妙解文理，而史事非其當行，此篇文句特煩，而約略依稀，無甚高論，特敷衍以足數耳。學者欲析源流，有劉子玄之書在。』案史通專論史學，自必條舉細目；文心上篇總論文體，提潔綱要，體大事繁，自不能如史通之周密。然如史通首列六家篇，尚書家，春秋家，左傳家，國語家，史記家，漢書家。特重左傳漢書二家，文心詳論左傳史漢，其同一也；史通推揚二體，編年體，紀傳體。言其利弊，文心亦確指其短長，其同二也；至於煩略之故，貴信之論，皆子玄書中精義，而彥和已開其先河，安在其為敷衍充數乎？至如浮詞篇，夫人樞機之發至章句獲全，並文心之辭句亦擬之矣。
10 	２　劉恕通鑒外紀黃帝紀『史官蒼頡造文字。』原注『崔瑗曹植蔡邕索靜曰「蒼頡，古之王者。」張揖曰「蒼頡為帝王，生於禪通紀。」慎到曰「在庖犧前。」衛氏曰「在包犧蒼帝之世。」譙周曰「在炎帝世。」徐整曰「在神農黃帝之間。」或云「蒼頡作書，天雨粟，鬼夜哭。」』胡克家注云『周禮外史疏引世本作篇曰「蒼頡造文字，黃帝之史。」廣韻九魚又引之曰「沮誦蒼頡作書。」案此見書字下，不云引世本。並黃帝時史官。說文序曰「黃帝之史蒼頡。」原注所引崔瑗蔡邕索靜靜當作靖。張揖衛氏諸書，即隋書經籍志所載飛龍篇崔瑗。勸學聖皇諸篇皆蔡邕。古今字詁張揖。四體書勢衛恆。之說也。索靖草書狀一卷，隋唐志不著錄，馬國翰有輯本。山海中山經注及水經洛水注引河圖玉版曰「蒼頡為帝南巡狩……」案其言為帝者，為黃帝也。崔瑗等即以蒼頡為王者，蓋誤會河圖之文而然也。譙周徐整諸說，蓋古史考及三五歷文。或云者見淮南子本經訓。』載籍推史官之起，必云蒼頡，故詳錄前說，實則其人有無，非所能知也。
11 	３　禮記曲禮上『史載筆，士載言。』無左右二字，此衍文當刪。大戴記盛德篇『天子御者內史太史左右手也。』白虎通論記過徹膳之義『所以謂之史，何？明王者使為之也。』陳立疏證曰『漢書杜延年傳注云，史使一也。或作使字。是史使或通用。言為王者所使，故謂之史，亦諧聲為義者也。』彥和說本白虎通。
12 	４　『記事者』『記言者』二者字疑衍。禮記玉藻曰『動則左史書之，言則右史書之。』漢書藝文志『左史記言，右史記事，事為春秋，言為尚書。』玉藻疏引六藝論同，與漢志反。杜預春秋左氏傳序正義云『左是陽道，故令之記動；右是陰道，故使之記言。藝文志稱左史記言，右史記動，誤耳。』彥和用玉藻說。
13 	５　穀梁隱八年傳云『誥誓不及五帝。』謂典謨唐虞所傳，誥誓三王始有也。尚書所載皆典謨訓誥誓命之文，雖為古史，而體例未具，非史之正宗。至周公制春秋，編年之體，於是起也。
14 	６　杜預春秋左氏傳序云『韓宣子適魯，昭公二年。見易象與魯春秋，曰「周禮盡在魯矣，吾乃今知周公之德與周之所以王。」韓子所見，蓋周之舊典禮經也。』正義云『知是舊典禮經者，傳於隱七年書名例云「謂之禮經。」十一年不告例云「不書於策。」明書於策，必有常禮，未修之前，舊有此法，韓子所見而說之，即是周之舊典，以無正文，故言蓋為疑辭也。制禮作樂，周公所為，明策書禮經，亦周公所制，故下句每云周公，正謂五十發凡，是周公舊制也。』史記歷書『紬績日分。』索隱『紬績者，以言造歷算運者，猶若女工緝而織之也。』左傳隱公元年經『元年春王正月。』正義云『周以建子為正，則周之二月三月，皆是前世之正月也。故於春每月書王。王二月者，言是我王之二月，乃殷之正月也。王三月者，言是我王之三月，乃夏之正月也。既有正朔之異，故每月稱王以別之。何休云「二月三月皆有王者，二月，殷之正月也，三月，夏之正月也。王者，存二王之後，使統其正朔，……所以尊先聖，通三統，師法之義，恭讓之禮。」』彥和紬三正以班歷之義，似用何休說也。杜預序又云『記事者，以事系日，以日系月，以月系時，以時系年，所以紀遠近，別同異也。故史之所記，必表年以首事；年有四時，故錯舉以為所記之名也。
15 	周禮有史官，……諸侯亦各有國史。』春秋之名，經無所見，唯傳記有之。昭二年韓起聘魯，見魯春秋。外傳晉語司馬侯對晉悼公云『羊舌肸習於春秋。』楚語申叔時論傅太子之法。雲教之以春秋。禮記坊記云『魯春秋記晉喪曰，殺其君之子奚齊。』又經解曰『屬辭比事，春秋教也。』凡此諸文所說，皆在孔子之前，則知未修之時，舊有春秋之目。閔因敘云『昔孔子受端門之命，制春秋之義，使子夏等十四人求周史記得百二十國寶書。』公羊疏引。墨子云『吾見百國春秋。』此墨子佚語，隋書李德林傳載德林重答魏收書引。皆諸侯各有國史，通名春秋之證。史通六家篇『春秋家者，其先出於三代，案汲塚瑣語記太丁時事，目為夏殷春秋。』
16 	７　鄭玄王城譜云『於是王室之尊，與諸侯無異，其詩不能復雅，故貶之謂之王國之變風。』８　紀評曰『昔者二字不必增。』嘆鳳，見前正緯篇。公羊傳哀公十四年『麟者，仁獸也。有王者則至，無王者則不至。有以告者曰，「有□而角者。」孔子曰「孰為來哉！孰為來哉！反袂拭面涕沾袍。……」西狩獲。麟孔子曰「吾道窮矣！」』孔叢子記問篇『叔孫氏之車卒曰子鋤商，樵於野而獲獸焉，眾莫之識，以為不祥，棄之五父之衢。……子曰「天子布德，將致太平，則麟鳳龜龍先為之祥；今周宗將滅，天下無主，孰為來哉！」遂泣曰「予之於人，猶麟之於獸也，麟出而死，吾道窮矣！」』９　論語八佾篇『子語魯太師樂，曰，樂其可知也。始作，翕如也，翕如，盛。從之，純如也，從，讀曰縱。言五音既發，放縱盡其音，聲純純和諧。皦如也，言其音節明也，繹如也，以成。』縱之以純如皦如繹如，言樂始作翕如而成於三。子罕篇『子曰，吾自衛反魯，然後樂正，雅頌各得其所。』鄭曰，反魯，哀公十一年冬。漢書藝文志『以魯周公之國，禮文備物，史官有法，故與左丘明觀其史記，據行事，仍人道，因興以立功，敗以成罰，假日月以定歷數，藉朝聘以正禮樂。』褒貶，見上徵聖篇。
17 	１０存亡二字衍，應刪。漢志云『有所褒諱貶損，不可書見，口授弟子，弟子退而異言。丘明恐弟子各安其意，以失其真，故論本事而作傳，明夫子不以空言說經也。』杜預春秋左氏傳序『左丘明受經於仲尼，以為經者不刊之書也。……身為國史，躬覽載籍，必廣記而備言之。其文緩，其旨遠，將令學者原始要終，尋其枝葉，究其所窮。』正義云『將令學者本原其事之始，要截其事之終，尋其枝葉，盡其根本，則聖人之趣雖遠，其賾可得而見。』
18 	１１釋名釋書契『傳，轉也。轉移所在，執以為信也。』廣雅釋言云『傳，轉也。』史通六家篇『左傳家者，其先出於左丘明。孔子既著春秋，而丘明受經作傳。蓋傳者，轉也，轉受經旨，以授後人。或曰，傳者，傳也，所以傳示來世。案孔安國注尚書，亦謂之傳，斯則傳者亦訓釋之義乎？觀左傳之釋經也，言見經文而事詳傳內，或傳無而經有，或經闕而傳存，其言簡而要，其事詳而博，信聖人之羽翮，而述者之冠冕也。』１２杜預左傳後序『紀年篇起自夏殷周，皆三代王事，無諸國別。惟特記晉國……皆用夏正建寅之月為歲首。編年相次，晉國滅，獨記魏事，下至魏哀王之二十年。蓋魏國之史記也。』此戰國史職猶存之證。漢書藝文志春秋類戰國策三十三篇。自注『記春秋後。』劉向戰國策序云『中書本號，或曰國策，或曰國事，或曰短長，或曰事語，或曰長書。或曰脩書。臣向以為戰國時游士輔所用之國，為之筴謀，宜為戰國策。』姚範援鶉堂筆記四十云『按錄而不敘，即簡為名，劉知幾亦同彥和此說。餘謂此較之向序為優。』劉說見六家篇。
19 	１３漢書藝文志春秋類楚漢春秋九篇。自注『陸賈所記。』史記集解序索隱『賈撰記項氏與漢高祖初起及說惠文閑事。』漢志補注引沈欽韓曰『隋志九卷。唐志二十卷。御覽引之。經籍考不載，蓋亡於南宋。』王先謙曰『後書班彪傳云「漢興，定天下，太中大夫陸賈記錄時功，作楚漢春秋九篇。」案賈敘述時輩，不容多有抵牾，就其乖舛之跡而言，知唐世所傳，已非元書。』章宗源隋經籍志考證，徵引頗詳。
20 	１４史記自序『太史公執遷手而泣曰「余先周室之太史也。」……遷俯首流涕曰「小子不敏。請悉論先人所次舊聞，弗敗闕。」卒三歲而遷為太史令。』位雜中賢，謂後世帝王不皆賢聖;文非元聖，謂遷不敢比春秋經，自序所謂『述故事整齊其世傳，非所謂作也，而君君謂壺遂。比之於春秋，謬矣！』是也。本紀之名，彥和謂取式呂覽，恐非。史記大宛傳贊兩言禹本紀，正遷所本耳。
21 	１５史記本紀十二，世家三十，列傳七十，書八，表十，共一百三十篇。本篇不言世家，恐有脫誤。疑當據班彪史記論作本紀以述帝王，史記首列五帝本紀。三皇本紀，司馬貞補撰。世家以總公侯，自序謂三十輻，共一轂，此總字所取義。列傳以錄卿士，文始完具。史通云『蓋紀之為體，猶春秋之經，系日月以成歲時，書君上以顯國統。』『紀者既以編年為主，唯敘天子一人，有大事可書者，則見之於年月；其書事委曲，付之列傳，此其義也。』本紀篇。又云『蓋紀者，編年也，傳者，列事也。編年者，歷帝王之歲月，猶春秋之經；列事者，錄人臣之行狀，猶春秋之傳。春秋則傳以解經，史漢則傳以釋紀。』列傳篇。又云『司馬遷之記諸國也，其編次之體，與本紀不殊。各國自用其年。蓋欲抑彼諸侯，異乎天子，故假以他稱，名為世家。』世家篇。
22 	又云『蓋譜之建名，起於周代；表之所作，因譜象形。故桓君山有云「太史公三代世表，旁行邪上，並效周譜」此其證歟。』表歷篇。新論書佚，桓語亦引見梁書劉杳傳。又云『夫刑法禮樂，風土山川，求諸文籍，出於三禮，及班馬著史，別裁書志，考其所記，多效禮經。且紀傳之外，有所不盡，只字片文，於斯備錄，語其通博，信作者之淵海也。』書志篇。案史記八書，實取則尚書，故名曰書。尚書堯典禹貢，後世史官所記，略去小事，綜括大典，追述而成。故如『乃命羲和，欽若昊天，歷象日月星辰，敬授人時。……以閏月定四時成歲。』即律書歷書天官書所由昉也。『歲二月東巡狩。……車服以庸。』封禪書所由昉也。『帝曰，咨四岳，有能典朕三禮。……直哉惟清。』禮書所由昉也。『帝曰，夔，命汝典樂。……百獸率舞。』樂書所由昉也。『帝曰，棄，黎民阻饑，汝后稷，播時百穀。』平準書所由昉也。禹貢一篇，河渠書所由昉也。劉子玄謂出於三禮，恐非。
23 	１６班彪史記論後漢書班彪傳。唐虞三代，詩書所及，世有史官，以司典籍。暨於諸侯，國自有史，故孟子曰『楚之檮杌，晉之乘，魯之春秋，其事一也。』定哀之間，魯君子左丘明，論集其文，作左氏傳三十篇；又撰異同，號曰國語二十篇。由是乘檮杌之事遂闇，而左氏國語獨章。又有記錄黃帝以來至春秋時帝王公侯卿大夫，號曰世本，一十五篇。春秋之後，七國並爭，秦並諸侯，則有戰國策三十三篇。漢興定天下，太中大夫陸賈記錄時功，作楚漢春秋九篇。孝武之世，太史令司馬遷採左氏國語，刪世本戰國策，據楚漢列國時事，上自黃帝，下訖獲麟，作本紀世家列傳書表凡百三十篇，而十篇缺焉。遷之所記，從漢元至武以絕，則其功也。至於採經摭傳，分散百家之事，甚多疏略，不如其本，務欲以多聞廣載為功，論議淺而不篤。其論術學，則崇黃老而薄五經；序貨殖，則輕仁義而羞貧窮；道游俠，則賤守節而貴俗功；此大敝傷道，所以遇極刑之咎也。然善述序事理，辯而不華，質而不俚，文質相稱，蓋良史之才也。誠令遷依五經之法言，同聖人之是非，意亦庶幾矣。夫百家之書，猶可法也，若左氏國語世本戰國策楚漢春秋太史公書，今之所以知古，後之所由觀前，聖人之耳目也。
24 	司馬遷序帝王則曰『本紀，』公侯傳國則曰『世家，』卿士特起則曰『列傳。』又進項羽陳涉而黜淮南衡山，細意委曲，條例不經。若遷之著作，採獲古今，貫穿經傳，至廣博也。一人之精，文重思煩，故其書刊落不盡，尚有盈辭，多不齊一。若序司馬相如舉郡縣，箸其字，至蕭曹陳平之屬，及董仲舒並時之人，不記其字，或縣而不郡者，蓋不暇也。今此後篇慎覈其事，整齊其文，不為世家，唯紀傳而已。傳曰『殺史見極，平易正直，春秋之義也。』班彪學穀梁春秋，此傳曰當是穀梁佚文。
25 	１７漢書敘傳下『探篹前記，綴輯所聞，以述漢書。』顏師古注曰『史遷則云為某事作某本紀某列傳，班固謙不言然，而改言述，蓋避作者之謂聖而取述者之謂明也。』前業，謂太初以前多本史記，太初以後，又本其父班彪後傳數十篇。
26 	１８漢書十志：律歷，禮樂，刑法，食貨，郊祀，天文，五行，地理，溝洫，藝文。範曄獄中與諸甥侄書云『班氏最有高名，既任情無例，不可甲乙辨。後贊於理，近無所得，唯志可推耳。博贍不可及之。』史通論贊篇『孟堅辭惟溫雅，理多愜當；其尤美者，有典誥之風，翩翩弈弈，良可詠也。』子玄此說公允，合彥和之旨。
27 	１９至於以下四事，當在仲長統昌言中，惜其書佚亡，不能知所以辨之之辭。案漢書敘傳，固自謂『旁貫五經，上下洽通，為春秋考紀謂帝紀也。表志傳凡百篇。』又言『凡漢書，敘帝皇。……窮人理，該萬方；緯六經，綴道綱；總百氏，贊篇章。』自負甚至，因而有人嫉忌，造作謗語。宗經矩聖之典，端緒猶言條理。豐贍之功二句，當即統證明敘傳說非誇誕之語。漢書贊中數稱司徒掾班彪云云，安得誣為遺親攘美？北周書柳虯傳虯上疏言『漢魏以還，密為記注，徒聞後世，無益當時；縱能直筆，人莫之知，何止物生橫議，亦自異端互起。故班固致受金之名，陳壽有求米之論。』據此，虯亦知班陳之冤。劉子玄深於史學，而曲筆篇竟謂『班固受金而始書，陳壽借米方傳，此又記言之奸賊，載筆之兇人，雖肆諸市朝，投畀豺虎可也。』何無識輕詆至此乎！
28 	２０左傳為編年之始，史記為紀傳之祖，二體各有短長，不可偏廢。史通本彥和此意，作二體篇，可備參證。節錄如下：
29 	夫春秋者，系日月而為次，列歲時以相續，中國外夷，同年共世，莫不備載，其事形於目前，理盡一言，語無重出，此其所以為長也。至於賢士貞女，高才□德，事當沖要者，必盱衡而備言；跡在沈冥者，不枉道而詳說。如絳縣之老，□梁之妻，或以酬晉卿而獲記，或以對齊君而見錄；其有賢如柳惠，展禽見左傳僖二十六年，此云不彰，誤記。仁若顏回，終不得彰其名氏，顯其言行。故論其細也，則纖芥無遺；語其粗也，則丘山是棄。此其所以為短也。史記者，紀以包舉大端，傳以委曲細事，表以譜列年爵，志以總括遺漏；逮於天文地理，國典朝章，顯隱必該，洪纖靡失。此其所以為長也。若乃同為一事，分在數篇，斷續相離。前後屢出，於高紀則云語在項傳，於項傳則云事具高紀；又編次同類，不求年月，後生而擢居首帙，先輩而抑歸末章，遂使漢之賈誼，將楚屈原同列，魯之曹沬，與燕荊軻並編。此其所以為短也。
30 	２１委機，謂孝惠因呂后戮戚夫人，以憂疾不聽政而崩。孝惠享國七年，寬仁友愛，雖政出母氏，實一代宗主，齊召南曰『史記於高祖本紀後，孝文本紀前，止作呂后本紀，以惠帝事附入，殊非體制；班氏列惠帝紀於高后紀之前，義理甚正。』前漢書卷二考證。齊氏之說是也。按少帝及恆山王弘實孝惠後宮子，八年之間，帝位兩易，班氏為整齊計，故立高后紀，以省煩擾。如立少帝紀，則文帝有篡竊之嫌。彥和怵於後世母后臨朝，外戚閹宦肆虐，故云違經失實。言各有當，而紀評謂『獨抽此條，未免掛漏。』不知彥和實能獨見其大也。說文女部『媧，古之神聖女化萬物者也。』鄭玄依春秋緯注禮記明堂位云『女媧三皇，承宓羲者。』鄭不言其為女身，彥和當即用鄭義也。
31 	２２通典六十七載晉□翼答何充書曰『中古以上，未有母后臨朝，女主當陽者也，乃起漢耳。』尚書牧誓『王曰，古人有言曰，牝雞無晨，牝雞之晨，惟家之索。』穀梁傳僖公九年『諸侯盟於葵丘。曰，毋雍泉，毋訖糴，毋易樹子，嫡子。毋以妾為妻，毋使婦人與國事。』史記匈奴列傳『秦昭王時，義渠戎王與宣太后亂，有二子。』宣太后，昭王母。史記呂后本紀『聽諸呂，擅廢帝更立，又比殺三趙王，滅梁趙燕以王諸呂。』２３後漢書張衡傳『衡上疏請得專事東觀，收檢遺文，畢力補綴。又條上司馬遷班固所敘與典籍不合者十餘事。又以為王莽本傳但應載篡事而已。至於編年月，紀災祥，宜為元後本紀。』校勘記『案梅本作元平二後。校云，元作帝王，孫改。張本亦作平二，嘉靖本作年二，年疑平字之訛。』２４子弘實孝惠子，群臣立文帝，故強稱『少帝及梁淮陽常山王皆非真孝惠子也。呂后以計詐名他人，殺其母養後宮，令孝惠子之，立以為後。』彥和所云『子弘雖偽，』謂偽稱張後子，非謂其非孝惠子也。俞正燮癸巳類稿卷十一有漢少帝本孝惠子考。漢書王莽傳上『平帝崩。……立宣帝玄孫嬰為皇太子，號曰孺子。』校勘記『案上文元帝王後若正，此二後之二字宜作王；此二字若正，上文帝王宜作平二。元平二後，謂元帝平帝二皇后也。』２５隋書經籍志『東觀漢記一百四十三卷。起光武記注至靈帝。長水校尉劉珍等撰。』章宗源考證云『唐志一百二十六卷。書錄解題八卷。宋志十卷。其書以新市平林諸人列為載記。房喬修晉書劉淵等載記，蓋仿其例。今四庫輯本二十四卷。有天文志地理志。』史通正史篇『在漢中興，明帝始詔班固與陳宗尹敏孟異作世祖本紀，並撰功臣及新市平林公孫述事作列傳載記二十八篇。皆本後漢書班固傳之文。自是以來，春秋考紀謂帝紀也。亦以煥炳，而忠臣義士，莫之撰勒。於是又詔劉珍及李尤雜作紀表，名臣節士儒林外戚諸傳，起自建武，光武元。訖乎永初，安帝元。事業垂竟，而珍尤繼卒。劉珍李尤事均見後漢書文苑傳。復命伏無忌與黃景作諸王王子功臣恩澤侯表，南單于西羌傳，地理志。後漢書伏湛傳『桓帝元嘉中詔無忌與黃景崔寔等共撰漢記。』至元嘉元年，桓帝元。復令邊韶崔寔朱穆曹壽雜作孝穆崇二皇文有脫誤。及順烈皇后傳；又增外戚傳，入安思等後；儒林傳入崔篆諸人，寔壽又與延篤雜作百官表順帝功臣孫程郭願及鄭眾蔡倫等傳，凡百十有四篇，號曰漢記。邊韶見文苑傳。崔寔見崔駰傳。朱穆見朱暉傳，惟史不言其修史。曹壽不知何人，或謂即班昭之夫，非是。曹世叔早卒，不得在桓時修史延篤見本傳。熹平中靈帝改元。馬日磾蔡邕楊彪盧植著作東觀，接續紀傳之可成者。』２６隋書經籍志『後漢書九十五卷。本一百卷。晉秘書監袁山松撰。』章宗源考證云『晉書袁山松傳「山松著後漢書百篇。」舊唐志一百二卷。新唐志一百一卷，又錄一卷。今存姚氏輯本一卷。』又『後漢南記四十五卷。』本五十五卷，今殘缺。晉江州從事張瑩撰。考證徵引得十餘條。唐志五十八卷。
32 	２７隋志『後漢記六十五卷。本一百卷。梁有。今殘缺。晉散騎常侍薛瑩撰。』考證云『唐志一百卷。今存姚氏輯本一卷。太平御覽皇王部引光武明帝章帝安帝桓帝靈帝六贊。』又『後漢書一百三十卷。』無帝紀。吳武陵太守謝承撰。考證云『新唐志同，又錄一卷。舊唐志三十三卷。史無帝紀，惟聞此書。北堂書鈔設官部引承書有風教傳，亦創見也。史通論贊篇「謝承曰詮。」今存姚之駰輯本四卷。』案謝承之外，尚有晉祠部郎謝沈後漢書八十五卷。彥和所指，未知何人。
33 	２８隋志『續漢書八十三卷。晉秘書監司馬彪撰。』考證云『晉書司馬彪傳「彪討論眾書，綴其所聞，起於世祖，終於孝獻，為紀志傳凡八十篇。號曰續漢書。」唐志八十三卷，又錄一卷。今存姚氏輯本一卷。』續漢書亡，而志獨以附範書得存。又『漢後書十七卷。本九十七卷。今殘缺。晉少府卿華嶠撰。』考證云『晉書華嶠傳「初，嶠以漢紀煩穢，有改作之志。會為臺郎，遍觀秘籍，遂就其緒。起於光武，終於孝獻，一百九十五年。為帝紀十二卷，皇后紀二卷，十典十卷，傳七十卷，及三譜序傳目錄凡九十七卷。」史通內篇曰「班固華嶠，子長之流也。」二體篇。又曰「創紀傳者五家，推其所長，華氏居最。」外篇正史篇。又外篇曰「嶠刪定東觀記為漢後書。」正史篇。愚按蔚宗撰史，實本華嶠，故亦易外戚為后紀，而肅宗紀論，二十八將論，桓譚馮衍傳論，袁安傳論，劉趙淳于江劉周趙傳序，班彪傳論，章懷並注為華嶠之辭。』案史通正史篇論後漢書，於東觀記之下，即論司馬彪華嶠二書，亦可以證彥和詳實準當之評，必非虛也。
34 	２９隋書經籍志『魏氏春秋二十卷。孫盛撰。』考證云『晉書孫盛傳「盛著魏氏春秋。」史通題目篇曰「孫盛有魏氏春秋，孔衍有漢魏尚書，陳壽王劭曰志，何之元劉璠曰典，此又好奇厭俗，習舊捐新，雖得稽古之宜，未達從時之義。」模擬篇曰「孫盛魏晉二陽秋；每書年首，必云某年春帝正月。夫年既編帝紀，而月又列帝名，以此擬春秋，所謂貌同心異也。」魏志武紀注引「劉備，人傑也，將生憂寡人。臣松之以為：孫盛著書，多用左氏以易舊文，後之學者，將何取信。且魏武方以天下勵志，而用夫差分死之言，尤非其類。」又臧洪傳注「臣松之案：酸棗之盟，止有劉岱等五人而已。魏氏春秋橫內劉表等數人，皆非事實。」陳泰傳注「臣松之案：孫盛言諸所改易，非別有異聞，自以意制，多不如舊。凡紀言之體，當使若出其口，辭勝而違實，固君子所不取，況復不勝，而徒長虛妄哉。」』盛書稱陽秋，避簡文太后諱也。簡文太后諱阿春。魏略三十八卷，隋志不著錄。魏京兆魚豢撰。考證云『見舊唐志正史類。新唐志五十八卷，入雜史類。史通題目篇曰「魚豢姚察察，宜作最。著魏梁二史，隋志古史類編年體有姚最梁後略十卷。巨細畢載，蕪累甚多，而俱榜之以略。」稱謂篇曰「魚豢孫盛等沒吳蜀號謚，呼權備姓名。」又外篇論古今正史曰「魏時京兆魚豢私撰魏略，事止明帝。」愚按魏略有紀志列傳，自是正史之體。』
35 	江表傳，隋志不著錄。後漢書章懷注引用，撰人題虞浦。唐志入雜史，題五卷，云虞溥撰。晉書虞溥傳『撰江表傳。子勃過江，上江表傳於元帝，詔藏於秘書。』隋志『吳錄三十卷。張勃撰。梁有，隋亡。』考證云『史記索隱伍子胥傳。「張勃，晉人，吳鴻臚儼之子也。作吳錄。裴駰注引之，是矣。」唐志入雜史類。通志略入編年類。其書有志有傳，其體不似編年類。』３０晉書陳壽傳『撰魏吳蜀三國志凡六十五篇。時人稱其善敘事，有良史之才。張華深善之，謂壽曰「當以晉書相付耳。」其為時所重如此。張華將舉壽為中書郎，荀勖忌華而疾壽，遂諷吏部遷壽為長廣太守。』彥和謂荀張比之於遷固，張系張華，荀不知何人，豈勖嘗稱其書，既而又疾之耶？抑荀或是範之誤。範頵表言『陳壽作三國志，辭多勸誡，明乎得失，有益風化。』或即彥和所指，非妄譽也。
36 	３１校勘記『繁當作系，字誤也。諸本作系。』晉書職官志『元康二年詔曰「著作舊屬中書，而秘書既典文籍，今改中書著作為秘書著作。」於是改隸秘書省。著作郎一人，謂之大著作郎，專掌史任。又置佐著作郎八人，著作郎始到職，必撰名臣傳一人。』史通史官建置篇『若中朝之華嶠，陳壽，陸機，束皙，江左之王隱，虞預，干寶，孫盛，並史官之尤美，著作之妙選也。』３２隋志『晉紀四卷。陸機撰。』考證云『史通內篇曰「陸機晉書，列紀三祖，直敘其事，竟不編年，年既不編，何紀之有！」本紀篇。曲筆篇曰「陸機晉史，虛張拒葛之鋒。」又外篇曰「晉史洛京時著作郎陸機始撰三祖紀。」』正史篇。
37 	３３隋志『晉紀十卷。宋吳興太守王韶之撰。』考證云『宋書王韶之傳「父偉之，少有志尚，當世詔命表奏輒自書寫，泰元隆安時事，小大悉撰錄之。韶之因此私撰晉安帝陽秋。既成，時人謂宜居史職，即除著作佐郎，使續後事，訖義熙九年。善敘事，辭論可觀，為後代佳史，」南史蕭韶傳曰「昔王韶之為隆安紀十卷，說晉末之亂。」史通雜述篇曰「若王韶晉安陸記安陸當是隆安之訛。此之謂偏記者也。」』３４隋志『晉紀二十三卷。干寶撰。訖愍帝。』考證云『晉書干寶傳「寶字令升。著晉紀，自宣帝訖於愍帝，五十三年，凡二十卷。其書簡略，直而能婉，咸稱良史。」史通內篇論二體曰「晉史有王虞，副以干紀。」又曰「干寶著書，盛譽丘明而深抑子長。」其義云「能以三十卷之約，括囊二百四十年之事，靡有遺也。」又載言篇曰「干寶議撰晉史，以為宜準丘明，其臣下委曲仍為譜注。」又論贊篇曰「必擇其善者，干寶範蔚宗裴子野。是其最也。」序例篇曰「惟令升先覺，遠述丘明，重立凡例，勒成晉紀。鄧孫以下，遂躡其蹤。必定其臧否，徵其善惡，干寶蔚宗，理切而多功，鄧粲道鸞，詞煩而寡要。」唐志編年類有干寶晉紀四十卷，正史類又有干寶晉書二十二卷，自是重出。』３５隋志『晉陽秋三十二卷。訖哀帝。孫盛撰。』考證云『晉書孫盛傳「盛字安國。著晉陽秋，詞直而理正，咸稱良史。」文心雕龍才略篇曰「孫盛干寶，文勝為史，準的所擬，志乎典訓，戶牖雖異，而筆彩略同。」』３６杜預春秋左氏傳序『故發傳之體有三，而為例之情有五：一曰微而顯，文見於此而起義在彼，稱族尊君命，舍族尊夫人，成十四年。梁亡，僖十九年。城緣陵僖十四年。之類是也；二曰志而晦，約言示制，推以知例，參會不地，桓二年。與謀曰及宣七年。之類是也；三曰婉而成章，曲從義訓，以示大順，諸所諱闢，其事非一，故言諸以總之也。如僖十六年齊人止公之類。璧假許田桓元年。之類是也；四曰盡而不污，直書其事，具文見意，丹楹，莊二十三年。刻桷，莊二十四年。天王求車，桓十五年。齊侯獻捷莊三十一年。之類是也；五曰懲惡而勸善，求名而亡，欲蓋而章，書齊豹盜，昭二十年。三叛人名襄二十一年，昭五年，昭三十一年。之類是也。推此五體以尋經傳，觸類而長之，附於二百四十二年行事，王道之正，人倫之紀，備矣。』左傳有五十凡例。如『隱公七年春，滕侯卒。不書名，未同盟也。凡諸侯同盟，於是稱名。故薨則赴以名，告終嗣也，以繼好息民。告亡者之終，稱嗣位之主。謂之禮經。』杜注『此言凡例，乃周公所制禮經也。』３７班彪論史記，謂其細意委曲，條例不經。範嘩謂班氏最有高名，既任情無例，不可甲乙辨。獄中與諸甥侄書。彥和之說本此。然史漢一為通史，一為斷代，皆正史不祧之祖。後之撰史者，無能逾其軌範，所謂莫有準的，特以比春秋經傳為不足耳。
38 	３８璨，當作粲。晉書鄧粲傳『鄧粲長沙人。以父騫有忠信言而世無知者，乃著元明紀十篇。』隋志『晉紀十一卷。』注云『訖明帝。』世說賞譽篇注引『咸和中，貴游子弟慕王平子謝幼輿為達，卞壺欲奏治之。』咸和，成帝年號，是粲所記不止訖於明帝。御覽人事部『張華多須，以帛纏之，陸雲見之，笑不能止。』華云皆卒於惠帝時，似不宜載於元明紀中。隋志考證語。豈粲初撰元明二朝事，既而又擴充稱晉紀耶！粲書亡佚，彥和所云，無可徵實矣。
39 	３９才略篇云『孫盛準的所擬，志乎典訓，』蓋取法鄧粲也。
40 	４０史記自序集解引如淳曰『漢儀注「太史公，武帝置，位在丞相上。天下計書，先上太史公，副上丞相，序事如古春秋。遷死後，宣帝以其官為令，行太史公文書而已。」』自序『遷為太史令，紬史記石室金匱之書。』索隱『案石室金匱，皆國家藏書之處。』
41 	４１史通論贊篇可與彥和此說互證，節錄於下：
42 	春秋左氏傳，每有發論，假君子以稱之。二傳云公羊子，穀梁子，史記云太史公。既而班固曰贊，荀悅曰論，東觀曰序，謝承曰詮，後漢書。陳壽曰評，王隱曰議，晉書。何法盛曰述，晉中興書。常璩曰撰，華陽國志。劉□曰奏，三史略記。史官所撰，通稱史臣，其名萬殊，其義一揆，必取便於時者，則總歸論贊焉。夫論者，所以辯疑惑，釋凝滯，若愚智共了，固無俟商榷，丘明君子曰者，其義實在於斯。司馬遷始限以篇終各書一論，必理有非要，則強生其文，史論之煩，實萌於此。夫擬春秋成史，持論尤宜闊略；其有本無疑事，輒設論以裁之，此皆私□筆端，茍炫文彩，嘉辭美句，寄諸簡冊，豈知史書之大體，載削之指歸者哉。至若與奪乖宜，是非失中，如班固之深排賈誼，範曄之虛美隗囂，陳壽謂諸葛不逮管蕭，魏收稱爾朱可方伊霍，或言傷其實，或擬非其倫，必備加擊難，則五車難盡，故略陳梗概，一言以蔽之。
43 	是立義選言，是下當有以字。
44 	４２紀以編年，傳以綴事。史通煩省篇實本彥和此說，文載徵聖篇注。
45 	４３參閱本篇注第二十條所錄史通二體篇。
46 	４４後漢書張衡傳『衡條上司馬遷班固所敘與典籍不合者十餘事。』章懷注曰『衡集其略曰「易稱宓戲氏王天下。宓戲氏沒，神農氏作；神農氏沒，黃帝堯舜氏作。史遷獨載五帝，不記三皇。今宜並錄。」又一事曰「帝系，黃帝產青陽，昌意。周書曰，乃命少皞清；清即青陽也。今宜實定之。」』摘班固不合，見上第二十三條。十餘事僅存此三條。晉書傅玄傳『玄少時避難於河內，專心誦學，後雖顯貴，而著述不廢。撰論經國九流及三史故事，評斷得失，各為區例，名為傅子。』嚴可均全晉文四十七至五十。有傅子輯本，無論後漢尤煩之文。惟史通覈才篇引傅玄云『觀孟堅漢書，實命代奇作，及與陳宗尹敏杜撫馬嚴撰中興紀傳，其文曾不足觀，豈拘於時乎！不然，何不類之甚者也！是後劉珍朱穆盧植楊彪之徒，又繼而成之，豈亦各拘於時而不得自盡乎！何其益陋也。』三史，謂史記，漢書，東觀漢記。其評斷惜亡佚不可考。
47 	４５『傳聞異辭』見公羊隱公元年桓公二年及哀公十四年傳。『錄遠略近』見荀子非相篇，又見韓詩外傳卷三。彥和此論，見解高絕，史通疑古惑經諸篇所由本也。孔子修春秋，託始乎隱，以高祖以來事，尚可問聞知也。尚書託始於堯舜，以堯舜為孔子所虛懸之理想人物，故堯舜二典，謂之尚書；尚書者，上古之書，與夏書商書之有代可實指者，本自有別。竹書紀年起於夏禹，不必可信。司馬遷撰史記，乃又遠推五帝，作五帝本紀；張衡欲紀三皇，司馬貞本其意補三皇本紀；皇甫謐帝王世紀，徐整三五歷記皆論三皇事。亦記盤古神話。宋胡宏撰皇王大紀，又復上起盤古；盤古本西南夷之神話，自後漢漸流傳於中國。愈後出之史家，其所知乃愈多於前人，牽引附會，務欲以古復有古相高，信述遠之巨蠹矣。
48 	４６史通曲筆篇申述彥知此論，茲節錄之。
49 	蓋子為父隱，直在其中，論語之訓也；略外別內，掩惡揚善，春秋之義也，自茲以降，率由舊章，史氏有事涉君親，必言多隱諱，雖直道不足，而名教存焉。其有舞詞弄札，飾非文過，若王隱虞預，毀辱相凌，晉書王隱傳『虞預私撰晉書，借隱所著書盜寫之。後更疾隱形於言色。』子野休文，釋紛相謝，裴子野曾祖松之，齊永明末，沈約撰宋書稱松之以後無聞焉。子野更撰為宋略二十卷，其敘事評論多善，而云戮淮南太守沈璞，以其不從義師故也。沈懼，徒跣謝之，請兩釋焉。用舍由乎臆說，威福行乎筆端，斯乃作者之醜行，人倫所同疾也。亦有事每憑虛，詞多烏有，或假人之美，藉為私惠，或誣人之惡，持報己讎，此又記言之奸賊，載筆之兇人，雖肆諸市朝，投畀豺虎可也。蓋史之為用也，記功司過，彰善癉惡，得失一朝，榮辱千載，茍違斯法，豈云能官，但古來唯聞以直筆見誅，不聞以曲詞獲罪。是以隱侯沈約。宋書多妄，蕭武梁武帝。知而勿尤，伯起魏史不平，齊宣覽而無譴；故令史臣得愛憎由己，高下在心，進不憚於公憲，退無愧於私室，欲求實錄，不亦難乎！
50 	案史貴信實，不知則闕。歷觀史家，其任情高下，愛憎無準，固已如劉子玄所論。然亦有才稱良史，性好直筆，而記載失實，舛誤不免，斯蓋事非得已，欲改末由者也。一事：孔子修春秋，有褒諱譏貶之例，深文隱晦，莫測精微，三傳紛紜，更滋歧徑。夫簡策定制，雲出周公，孔子筆削，取準禮經，古史體式本爾，固不必以後代史學繩墨之也。史遷為紀傳之祖，發憤著書，辭多寄託。景武之世，尤著微旨，彼本自成一家言，體史而義詩，貴能言志云爾。班固陳壽，整齊故事，頗重客觀，克稱良史。自外諸史，率好駕說是非，炫其褒貶，委曲諱隱，相詡忠厚，主觀強烈，真跡掩損，亦有國家醜穢，諱莫如深，生在本朝，宜避時難，豈得責以齊史之死職，孫盛之寄書。抑此二患，非無救藥。一則據事直書，棄絕抑揚，聞見必錄，毋煩贊論，二則不知之例，無妨闕文，時移世遷，後人可補。必使史如寫生畫，形色隨實物，又如葡萄酒，不入一滴水，純憑客觀，絕無成心，庶幾事絕矯飾，文盡可信。
51 	二事：右史記言，左史記事，子孫傳業，守職不墮，用能優游綴輯，求其真切，自司馬遷死後，史無專官，隨唐以降，更置監修，限以歲月，鉗其喉舌，載筆之士，烏合史館，倉卒成編，惟務速效。史料所資，朝廷則有實錄，語多諂諛，大臣則有行狀碑表，或出門生獻媚，或出文人鬻筆，類不可信，至於名士專集，雜載傳狀墓志，本無直筆之責，自多阿世取容。及其易代修史，藉此排編，刪改首尾，貴能形似，既乏旁稽參校之暇，故老鄉里之詢，濁源混混，欲挹清流，烏可得乎。
52 	三事：曾參殺人，顏回攫飯，耳目所親，猶或舛訛。況時代久遠，疆域寬廣，轉展言傳，能不失實。記錄之士，有聞直書，縱無一字之差，已違事物之直矣。故曰，盡信書，則不如無書。又曰，吾於武成，取二三策而已。又曰，紂之惡，不若此之甚也。下流之人，眾惡所歸，反觀上流，眾善所歸，則史冊所稱聖賢豪俊，其言行果可無疑乎！
53 	四事：編年之法，遇事而書，範野非廣，秉筆較易。自紀傳創體，號為正史，一代鉅典，莫不因循，政治之繁雜，人物之殷盛，既難得其統緒；至於天文律歷，地理藝文，譜牒世系，典章沿革，尤專門絕學，非一人所能精，史漢以下，敷衍抄撮，篡襲備數者多矣。此蔚宗所以嘆班書十志，該富為不可及，文通炫才，先撰十志，而李延壽諸人竟束手不為也。晉史撰述多家，終歸淪廢，向使諸人用其所長，各作專史，所得不更善乎！精一易工，囊括多漏，此自然之理也。紀傳包舉既廣，踳駁舛訛，勢不可免，故非撰造專史，不能救紀傳根本之尤。
54 	五事：記言記事，古史分職，尚書左傳，頗可考證。自文士撰史，好用古言，鄙薄俚語，嗤為不經；於是武夫走卒，言必雅馴，修飾改易。幾類翻譯，喪真失實，莫此為甚。夫文言紀事，或收簡約之功，口語傳神，必須存其本質。李延壽南北史，頗著鄙語，及今讀之，轉富生氣；宋子京新唐書，文求典雅，詞悉獨造，用力雖勤，徒資駭笑；觀此二史，思過半矣。修史之士，必代他人造作古言，讀其書者，又信以為其人之言果真雲云；轉相傳授，後先一轍，雖欲證改，末由也已。凡此五事，皆致尤於不意之中，與吹霜喣露，寒暑筆端者，罪當異科，而記事不實，貽誤後人，其失惟均。抑吾為此言，非謂古史一不可信，但欲細辨真偽。採求實證，勿輕為作假者所催眠，迷滯而不悟耳。因彥和有時同多詭之嘆，聊貢瞽說，附茲高論。４７紀評曰『陶詩有「聞多素心人」句，所謂有心人也。似不必改作素臣。』案紀說是也。素心，猶言公心耳。說是也。素心，猶言公心耳。本書養氣篇『聖賢之素心。』是彥和用素心之證。文選陶徵士誄『長實素心。』亦作素心。
55 	４８公羊閔公元年傳『春秋為尊者諱，為親者諱，為賢者諱。』瑾瑜，謂尊者賢者。諱尊賢，懲奸慝，為作史之準繩。繩。
56 	４９史通全書，皆推闡此四句之義，孰謂彥和此篇是敷衍足數者。
57 	５０嬴當作贏，贏，賈有餘利也。韓愈不敢作史。恐贏得是非之禍尤耳。荷擔，猶言負責。言負責。
58 	５１遷固皆良史，而後世尚詆呵之；若褒貶任情，抑揚失正，則生絕胤嗣，死遭剖斫，難乎免於殃戮矣。韓愈不敢撰史，蓋深有見於其難也。韓愈答劉秀才論史書六月九日，韓愈白：秀才辱問見愛，教勉以所宜務，敢不拜賜。愚以為凡史氏褒貶大法，春秋已備之矣。後之作者，在據事跡實錄，則善惡自見；然此尚非淺陋偷惰者所能就，況褒貶邪！孔子聖人，作春秋，辱於魯衛陳宋齊楚，卒不遇而死，齊太史氏兄弟幾盡，左邱明紀春秋時事以失明，司馬遷作史記刑誅，班固瘐死，陳壽起又廢，卒亦無所至，王隱謗退死家，習鑿齒無一足，崔浩範曄赤誅，魏收夭絕，宋孝王誅死，足下所稱吳兢，亦不聞身貴而今其後有聞也。夫為史者，不有人禍，則有天刑，豈可不畏懼而輕為之哉！唐有天下二百年矣，聖君賢相相踵，其餘文武之士，立功名跨越前後者，不可勝數，豈一人卒卒能紀而傳之邪！
59 	僕年志已就衰退，不可自敦率，宰相知其無他才能，不足用，哀其老窮，齟齬無所合，不欲令四海內有戚戚者，猥言之上，茍加一職榮之耳，非必督責迫蹙，令就功役也。賤不敢逆盛指，行且謀引去。且傳聞不同，善惡隨人所見，甚者附黨，憎愛不同，巧造語言，鑿空構立善惡事跡，於今何所承受取信，而可草草作傳記，令傳萬世乎！若無鬼神，豈可不自心慚愧；若有鬼神，將不福人；僕雖騃，亦粗知自愛，實不敢率爾為也。夫聖唐鉅跡，及賢士大夫事，皆磊磊軒天地，決不沈沒。今館中非無人，將必有作者勤而篡之。後生可畏，安知不在足下，亦宜勉之。
60 	５２南齊書魚腹侯子響傳『劉繪為豫章王嶷乞葬蛸子響，表云，積代用之為美，歷史不以云非。』稱史為歷史，即世歷斯編之義。
61 	諸子第十七１
62 	諸子者，入鈴木云玉海作述道見志之書２。太上立德，其次立言。百姓之群居，苦紛雜而莫顯；君子之處世，疾名德之不章。唯英才特達，則炳曜垂文，騰其姓氏，懸諸日月焉３。昔風後元脫曹補力牧伊尹，咸其流也４。篇述者，蓋上古遺語，而戰伐黃雲案馮本代系校增鈴木云嘉靖本梅本作代所記者也５。至鬻熊知道，而文王諮詢，餘文遺事，錄為鬻子。子自肇始，莫先於茲６，及伯陽識禮，而仲尼訪問，爰序道德，以冠百氏７。然則鬻惟文友，李實孔師，聖賢並世，而經子異流矣８。
63 	逮及七國力政，俊乂□起。孟軻膺儒以磬折，莊周述道以翱翔，墨翟執儉確之教，尹文課名實之符，野老治國於地利，騶子養政於天文，申商刀鋸以制理，鬼谷唇吻以策勛，尸佼元作狡柳改兼總於雜術，青史曲綴以鈴木云玉海作而街談，承流而枝附者，不可勝算。並飛辯以馳術，饜祿而餘榮矣９。暨於暴秦烈火，勢炎昆岡，而煙燎之毒，不及諸子１０。逮漢成留一作普思，子政讎校，於是七略芬菲，九流鱗萃，黃雲活字本無九字萃下有止字殺青所編，百有八十餘家矣。１１迄至魏晉，作者間出，讕讕與讕同元作□朱改言兼存，璅語必錄，類聚而求，亦充箱照軫矣１２。然繁辭謝補雖積，而本體易總，述道言治，枝條五經。其純粹者入矩，踳駮者出規。禮記月令，取乎呂氏之紀１３。三年問喪，寫乎荀子之書１４，此純粹之類也。若乃湯之問棘，云蚊睫有雷霆之聲１５；惠施對梁王，云蝸角有伏尸之戰；１６列子有移山跨海之談１７，淮南有傾天折地之說１８，此踳駮之類也。是以世疾諸混同一作洞鈴木云諸本作洞虛誕１９。按歸藏之經，大明迂怪，乃稱羿弊鈴木云弊當作斃玉海及諸本作斃十日，嫦鈴木云玉海作常嘉靖本作姮娥奔月。殷湯疑作易如茲，況諸子乎２０！至如商韓，六虱五蠹，棄孝廢仁，轘藥之禍，非虛至也２１。公孫之白馬孤犢，辭巧理拙，魏牟比之鴞黃雲案馮本作梟鳥，非妄貶也２２。昔東平求諸子史記，而漢朝不與。蓋以史記多兵謀，而諸子雜詭術也２３。然洽聞之士，宜撮綱要，覽華而食實，棄邪而採正，極睇參差，亦學家之壯觀也。
64 	研夫孟荀所述，理懿而辭雅２４；管晏屬篇，事覈而言練２５；列禦寇之書，氣偉而採奇２６；鄒子之說，心奢而辭壯２７；墨翟隨巢，意顯而語質２８；尸佼尉繚，術通而文鈍２９；鶡冠綿綿，亟發深言３０；鬼谷眇眇，鈴木云嘉靖本王本岡本作渺渺每環奧義３１；情辨以澤，文子擅其能３２；辭約而精，尹文得其要３３，慎到析密理之巧３４，韓非著博喻之富３５，呂氏鑒遠而體周３６，淮南泛採而文麗３７，斯則得百氏之華採，而辭氣疑脫鈴木雲梅本氣字下空二格文之大略也３８。若夫陸賈典語３９，賈誼新書４０，揚雄法言，４１劉向說苑４２，王符潛夫４３，崔寔政論４４，仲長昌言４５，杜九幽求４６，咸一作或敘經典４７，或明政術，雖標論名，歸乎諸子。何者？博明萬事為子，適辨一理為論４８，彼皆蔓延雜說，故入諸子之流。夫自六國以前，去聖未遠，故能越世高談，自開戶牖。兩漢以後，體勢漫譚校作浸黃雲活字本汪本作浸弱，雖明乎雖乎二字元作難於朱改坦途，而類多依採。此遠近之漸變也４９。嗟夫！身與時舛，志共道申，標心於萬古之上，而送懷於千載之下，金石靡矣，聲其銷乎５０！
65 	贊曰：大鈴木云當作丈夫處世，懷寶黃雲活字本作實挺秀。辨雕萬物５１，智周宇宙。立德何隱，含道必授。條流殊述５２，若有區囿。
66 	１　紀評曰『此亦泛述成篇，不見發明。蓋子書之文，又各自一家，在此書原為讕入，故不能有所發揮。』案紀氏此說亦誤。柳子厚謂『參之孟荀以暢其支，參之莊老以肆其端；』答韋中立論師道書。彥和論文，安可不及諸子耶！
67 	２　漢書藝文志曰『今異家者，各推所長，窮知究慮，以明其指，雖有蔽短，合其要歸，亦六經之支與流裔。』３　左傳襄公二十四年『太上有立德。其次有立功，其次有立言。』正義曰『老莊荀孟管晏楊墨孫吳之徒，制作子書，皆是立言者也。』論語衛靈公『子曰，君子疾沒世而名不稱焉。』４　漢書藝文志兵陰陽家有風後十三篇。自注『圖二卷。黃帝臣，依託也。』又有力牧十五篇。自注『黃帝臣，依託也。』又道家有力牧二十二篇。自注『六國時所作，託之力牧。力牧，黃帝相。』又道家有伊尹五十一篇。小說家有伊尹說二十七篇。自注『其語淺薄，似依託也。』５　風後力牧伊尹諸人，非自著書，至戰國始依託之述於篇耳。札移十二『戰伐元本作戰代。馮本活字本並同。案，元本是也。銘箴養氣才略三篇，並有戰代之文。』６　子自當作子目，謂子之名目也。留存事始引文心曰『鬻熊作書，題為鬻子。』鐵橋漫稿五鬻子敘曰『漢志道家「鬻子二十二篇。名熊，為周師，自文王以下問焉。周封為楚祖。」又小說家「鬻子說十九篇。後世所加。」隋志道家鬻子一卷。舊唐志改入小說家。新唐志仍歸道家。今世流傳僅唐永徽中華州鄭縣尉逢行珪注本，凡十四篇為一卷。道藏作二卷，在顛字號。注甚疏蔓；又分篇瑣碎，所題甲乙，故作傎倒羼亂，以瞀惑後人。宋又有陸佃校本，分行珪十四篇為十五篇，瑣碎尤甚；又棼其次第，不足存。案群書治要所載起迄如行珪，而第二篇至第十三篇聯為一篇，則行珪十四篇僅當三篇。意林稱今一卷六篇，末後所載多出昔文王見鬻子一條，則行珪十四篇未足六篇。行珪姓名不他見，其人為唐人與否，其本為唐本與否，未敢知之。』四庫提要曰『考漢書藝文志道家鬻子二十二篇，又小說家鬻子說十九篇，是當時本有二書。列子引鬻子凡三條，皆黃老清靜之說，與今本不類，疑即道家二十二篇之文。今本所載與賈誼新書所引六條文格略同，疑即小說家之鬻子說也。今本或唐以來好事之流，依仿賈誼所引，撰為□本，亦未可知。觀其標題甲乙，故為佚脫錯亂之狀，而誼書所引，則無一條之偶合，豈非有心相避，而巧匿其文，使讀者互相檢驗，生其信心歟！且其篇名□贅，古無此體，又每篇寥寥數言，詞旨膚淺，決非三代舊文，姑以流傳既久，存備一家耳。』７　史記老莊列傳『老子者，姓李氏，名耳，字伯陽，謚曰聃。老子之子名宗，宗為魏將，封於段干。』孔子問禮於老聃，見禮記曾子問篇，當可信。惟著道德經之老子，當即其子為魏將者，時代遠在孔子後，不得為孔子師。
68 	８　彥和意謂鬻子老聃皆賢者，故其遺文稱子，其實述老子學者亦尊五千言為經，漢志道家所著鄰氏經傳，傅氏，徐氏經說是也。
69 	９　漢志，儒家孟子十一篇。趙岐章指題辭云『七篇二百六十一章。又有外書四篇；性善辯，文說，孝經，為正。其文不能弘深，似非孟子本真。』今所傳孟子外書更偽中之偽。孫志祖讀書脞錄二有論孟子外書二節甚善。禮記曲禮下『立則磬折垂佩。』正義曰『臣則身宜僂折如磬之背，故云磬折也。』漢志道家莊子五十二篇。今郭象注本僅三十三篇。莊子內篇首列逍遙游。文選潘安仁秋興賦注引司馬彪云『言消遙無為者，能游大道也。』翱翔，猶言逍遙。漢志墨家墨子七十一篇。自注『名翟，為宋大夫，在孔子後。』莊子天下篇論墨學曰『其生也勤，其死也薄，其道大觳。』郭注『觳，無潤也。』案說文角部『觳，盛□卮也。一曰射具。從角，(吉殳)聲。』又石部『確，□石也，確或作穀(禾改石)。』□石，謂堅也。玉篇『確，磽確。』莊子大觳之觳，系穀(禾改石)之假借字。管子地員篇亦以穀(禾改石)為觳。
70 	漢志名家尹文子一篇。自注『說齊宣王，先公孫龍。』師古曰『劉向云「與宋鈃俱游稷下。」鈃，音形。』錢大昭曰『今道臧本上下二篇，大道篇上下。蓋本魏黃初末山陽仲長氏詮次之舊。故隋志已作二卷。』其書言『有形者必有名，有名者未必有形。形而不名，未必失其方圜白黑之實，名而不可不尋名以檢其差。故名以檢形，形以定名。名以定事，事以檢名。』即彥和所稱課名實之符也。漢志農家野老十七篇。自注『六國時在齊楚間。』應劭曰『年老居田野，相民耕種，故號野老。』王應麟曰『真隱傳「六國時人，游秦楚間，年老隱居，著書言農家事，因以為號。」』漢志陰陽家『鄒子四十九篇。』自注『名衍。齊人。為燕昭王師，居稷下，號談天衍。』王應麟曰『史記騶衍深觀陰陽消息，而作怪迂之變，終始大聖之篇，十餘萬言。其語閎大不經云云，燕昭王身親往師之。作主運。又見司爟注鄭司農引。』史記孟荀列傳集解引別錄云『騶衍之所言，五德終始天地廣大，書言天事，故曰談天。』
71 	漢志法家申子六篇。自注『名不害，京人。相韓昭侯，終其身諸侯不敢侵韓。』史記老莊申韓列傳『申子之學本於黃老而主刑名。著書二篇，號曰申子。』集解引別錄曰『今民間所有上下二篇，中書六篇，皆合二篇，已過太史公所記也。』鐵橋漫稿五申子敘曰『泰族訓淮南子。云「今商鞅之開塞，申子之三符，韓非之孤憤。」注「申不害治韓，有三符驗之術也。」案三符當是申子篇名。史記正義引阮孝緒七錄云「三卷。」隋志不著錄。舊新唐志意林皆三卷。宋不著錄。明陳第世善堂書目有三卷。今復不著錄。餘從群書治要寫出一篇，刺取各書引見之文，依意林次第之。其篇名可考者，曰君臣見意林二，藝文類聚十九，御覽三百九十，六百二十四。曰大體引見初學記二十五及意林。及三符也。餘三篇不知也。』又法家商君二十九篇。四庫提要曰『文獻通考引周氏涉筆以為鞅書多附會後事，擬取他詞，非本所論著。然周氏特據文臆斷，未能確證其非。今考史記稱秦孝公卒，太子立，公子虔之徒，告鞅欲反。惠王乃車裂鞅以徇。則孝公卒後，鞅即逃死不暇，安得著書！如為平日所著，則必在孝公之世，又安得開卷第一篇即稱孝公之謚！殆法家者流，掇鞅餘論，以成是編，猶管子卒於齊桓公前，而書中屢稱桓公耳。』
72 	鬼谷子一卷。案鬼谷子漢志不著錄。隋志縱橫家有鬼谷子三卷。注曰『周世隱於鬼谷。』玉海引中興書目曰『周時高士，無鄉里族姓名字，以其所隱，自號鬼谷先生。蘇秦張儀事之。授以捭闔至符言等十有二篇，及轉丸本經持樞中經等篇。』因隋志之說也。唐志卷數相同，而注曰蘇秦。司馬貞索隱引樂臺注鬼谷子書云『蘇秦欲神秘其道，故假名鬼谷。』蘇秦列傳。此又唐志之所本也。胡應麟四部正偽則謂隋志有蘇子三十一篇，張子十篇，必東漢人本二書之言，薈萃為此，而託於鬼谷，若子虛亡是之屬。其言頗為近理，然亦終無確證。隋志稱皇甫謐注，則魏晉以來書，固無疑耳。以上多取四庫提要說。孫志祖讀書脞錄四鬼谷子注條云『鬼谷子注向有樂臺皇甫謐陶宏景尹知章四家，今所傳者，不著撰人名氏。近秦太史恩復刻本題為梁陶宏景注，以注中有引「元亮曰」之文。元亮為陶潛字。宏景引其言去姓稱字，故斷為陶注。志祖案注中又有稱陶宏景曰者，則其人在宏景後，而非宏景注明矣，近刻去此四字，但注云別本引稱陶宏景曰。去姓稱字，古人注書，亦無此體例。疑所稱元亮者，或其人姓元，未定是五柳先生也。今本蓋唐尹知章注。尹知章鬼谷子敘，困學紀聞嘗引之。』
73 	漢志雜家尸子二十篇。自注『名佼，魯人，秦相商君師之。鞅死，佼逃入蜀。』汪繼培輯尸子序曰『漢書藝文志雜家尸子二十篇。隋唐志並同。宋時全書已亡。王應麟漢志考證云「李淑書目存四卷。館閣書目止存二篇，合為一卷。其本皆不傳。章懷太子注後漢書宦者呂強傳。謂尸子書二十篇。十九篇陳道德仁義之紀，一篇言九州險阻水泉所起。劉向序荀子，謂尸子著書非先王之法，不循孔氏之術。劉勰又謂其兼總雜術，術通而文鈍。今原書散佚，未究大指。』漢志小說家青史子五十七篇。自注『古史官記事也。』王應麟曰『風俗通義引青史子書。大戴禮保傅篇青史氏之記曰，古者胎教。隋志梁有青史子一卷。』案以上十家，並本漢書藝文志，每家舉出一人。惟鬼谷子不見於漢志，彥和時有其書，以為蘇秦張儀之師，故特舉之。
74 	１０史記始皇本紀『三十四年，丞相李斯請史官非秦紀皆燒之；非博士官所職，天下敢有藏詩書百家語者，悉詣守尉雜燒之。所不去者，醫藥卜筮種樹之書。若欲有學法令，以吏為師。』彥和云『煙燎之毒，不及諸子，』恐非事實，戰國諸子之學，亦有師徒相傳，珍守勿失，其書籍又非如六經之繁重，山嚴屋壁，藏匿自易，故至漢代求書，諸子皆出也。論衡書解篇『秦雖無道，不燔諸子，諸子尺書，文篇具在。』此彥和所本。趙岐孟子章句題辭亦謂秦不焚諸子。
75 	１１漢書藝文志總敘曰『昔仲尼歿而微言絕，七十子喪而大義乖，故春秋分為五，詩分為四，易有數家之傳。戰國從衡，真偽分爭，諸子之言，紛然殽亂。至秦患之，乃燔滅文章，以愚黔首。漢興，改秦之敗，大收篇籍，廣開獻書之路。迄孝武世，書缺簡脫，禮壞樂崩，聖上喟然而稱曰，朕甚閔焉。於是建藏書之策，置寫書之官，下及諸子傳說，皆充秘府。至成帝時，以書頗散亡，使謁者陳農求遺書於天下。詔光祿大夫劉向校經傳諸子詩賦，步兵校尉任宏校兵書，太史令尹咸校數術，占卜之書。侍醫李柱國校方技。醫藥之書。每一書已，向輒條其篇目，撮其指意，錄而奏之。會向卒，哀帝復使向子侍中奉車都尉歆，卒父業。歆於是總群書而奏其七略。隋志『哀帝使歆嗣父之業，乃徙溫室中書於天祿閣上，歆遂總括群書，撮其指要，著為七略。』故有輯略，師古曰『輯與集同，謂諸書之總要。』有六藝略，有諸子略，有詩賦略，有兵書略，有術數略，有方技略。今刪其要，以備篇籍。』
76 	文選魏都賦注引風俗通云，劉向別錄『讎校者，一人讀書校其上下得謬誤為校；一人持本，一人讀書，若怨家相對為讎。』劉向上晏子列子奏並云『以殺青書可繕寫。』然則其錄奏者，並先殺青書簡也。御覽六百六引風俗通云，劉向別錄『殺青者，直治竹作簡書之耳。新竹有汁，善朽蠹。凡作簡者，皆於火上炙乾之。陳楚間謂之汗，汗者，去其汁也。吳越曰殺，殺亦治也。向為孝成皇帝典校書籍，二十餘年，皆先書竹，改易刊定可繕寫者，以上素也。』以上皆漢書補注引沈欽韓說。漢書藝文志『凡諸子百八十九家，四千三百二十四篇。諸子十家，其可觀者，九家而已。』１２隋書經籍志子類著錄魏晉人所撰書多種，在雜家小說家者尤不鮮。說文言部讕或作讕。廣韻二十五寒『讕，逸言。』韓詩外傳五『成王之時，有三苗貫桑而生，同為一秀，大幾滿車，長幾充箱。』輿中載物，形如箱篋，因謂之車箱。照軫，疑當作被軫。釋僧佑出三藏記集雜錄序曰『書序之繁，充車而被軫矣。』說文『軫，車後橫木也。』充箱被軫，猶言車不勝載。
77 	１３禮記月令正義曰『按鄭目錄云『名曰月令者，以其記十二月政之所行也。本呂氏春秋十二月紀之首章也。」』１４黃注『荀子禮論前半，褚先生補史記禮書採入；其後半皆言喪禮，三年之喪一段，與禮記三年問同文。』１５列子湯問篇『殷湯問於夏革曰，古初有物乎？夏革曰，古初無物，今惡得物。……江浦之間生麼蟲。麼，細也。亡果反。其名曰焦螟。群飛而集於蚊睫，弗相觸也；棲宿去來，蚊弗覺也；離朱子羽方畫拭眥，揚眉而望之，弗見其形；(角虒)俞師曠方夜擿耳，俛首而聽之，弗聞其聲。唯黃帝與容成子居空峒之上，同齋三月，心死形廢，徐以神視，塊然見之，若嵩山之阿，徐以氣聽，砰然聞之，若雷霆之聲。』１６莊子則陽篇『惠子聞之而見戴晉人，戴晉人曰「有所謂蝸者，君知之乎？」曰「然。」「有國於蝸之左角者曰觸氏，有國於蝸之右角者曰蠻氏，時相與爭地而戰，伏尸數萬，逐北旬有五日而後返。」』按蠻觸相爭。系戴晉人對梁王語，非惠施也。
78 	１７列子湯問篇『太行王屋二山方七百里，高萬仞，本在冀州之南，河陽之北。北山愚公者，年且九十，面山而居，懲山北之塞，出入之迂也；聚室而謀曰「吾與汝畢力平險，指通豫南，達於漢陰，可乎？」雜然相許。其妻獻疑曰「以君之力，曾不能損魁父之丘，如太行王屋何？且焉置土石？」雜曰「投諸渤海之尾，隱土之北。」遂率子孫荷擔者三夫，叩石墾壤，箕畚運於渤海之尾。』又夏革曰『渤海之東，不知幾億萬里，有大壑焉，實惟無底之谷，其下無底，名曰歸墟。……其中有五山焉：一曰岱輿二曰員嶠，三曰方壺，四曰瀛州，五曰蓬萊。龍伯之國有大人，舉足不盈數步，而暨五山之所。』１８淮南子天文訓『昔者共工與顓頊爭為帝，怒而觸不周之山，天柱折，地維絕。』１９諸下脫一『子』字。混同，疑當作鴻洞。鴻洞，相連貌，謂繁辭也。漢書揚雄傳『雄見諸子各以其知舛馳，大氐詆訾聖人，即王念孫曰，即，猶或也。為怪迂析辯詭辭，以撓世事，雖小辯，終破大道而或眾，使溺於所聞而不自知其非也。』２０周禮太卜掌三易之法。一曰連山，二曰歸藏，三曰周易。鄭注『夏曰連山，殷曰歸藏。』歸藏為殷代之易，殷湯當作殷易。漢志不載歸藏。御覽六百八引桓譚新論云『歸藏四千三百言。』嚴可均全上古三代文十五輯得八百四十六字。茲錄其兩條。『昔者羿善射，彈十日，果弊之。』弊應作斃。『昔常娥以西王母不死之藥，服之，遂奔月為月精。』２１五蠹，韓非子篇名。五蠹，謂學者，言談者，帶劍者，串御者，串御猶言近習。商工之民。此五者，皆邦之蠹也。商君書靳令篇『六虱：曰禮樂，曰詩書，曰修善，曰孝弟，曰誠信，曰貞廉，曰仁義，曰非兵，曰羞戰。國有十二者，上無使農戰，必貧至削。』俞樾諸子平議二十『樾謹案上言六虱，下言十二者，而中所列凡九事，於數皆不合。疑禮樂詩書孝悌當為六事；本作曰禮，曰樂，曰詩，曰書，曰修善，曰孝，曰悌，曰誠信，曰貞廉，曰仁義，曰非兵，曰羞戰。故總之為十二也。然則何以稱六虱？曰，六虱二字乃衍文也，六虱之文見去彊篇。其文曰「農商官三者，國之常官也。三官者生，虱官者六：曰歲，曰食，曰玩，曰好，曰志，曰行。」此說六虱最得。蓋歲也，食也，農之虱也；玩也，好也，商之虱也；志也，行也，官之虱也。去彊篇又曰「國有禮，有樂，有詩，有書，有善，有修，有孝，有悌，有廉，有辯，國有十者，上無使戰，必削至亡。」然則商子之意不以此為六虱明矣。』商鞅轘死。說文『轘，車裂人也。』韓非至秦，李斯使人遺非藥，使自殺。
79 	２２黃注『列子仲尼篇。公孫龍誑魏王曰「白馬非馬；孤犢未嘗有母。」按列子所述魏公子牟正深悅公孫龍之辨，所謂承其餘竅者也。樂正子與詆公子牟之忿辭。莊子秋水篇則異是。龍問牟，吾自以為至達已，今聞莊子之言，無所開吾喙，何也？公子牟有陷井之蛙謂東海之鱉之喻，是鴞鳥當作井蛙矣。』２３漢書宣元六王傳『東平思王來朝，上疏求諸子及太史公書。上以問大將軍王鳳。鳳曰，諸子書或反經術，非聖人，或明鬼神，信物怪。太史公書有戰國縱橫權譎之謀，漢興之初謀臣奇策天官災異地形阨塞，皆不宜在諸侯王。不可予。』２４孟荀皆戰國大儒，傳孔門之學，不容軒輊於其間。荀子著書，主於明周孔之教，崇禮而勸學。其中最為口實者，莫過於非十二子及性惡兩篇。王應麟困學紀聞據韓詩外傳所引卿但非十子而無子思孟子，以今本為其徒李斯等所增。不知子思孟子，後來論定為大賢耳，其在當時，固亦卿之曹偶，是猶朱陸之相非，不足訝也。至其以性為偽，楊倞注曰『偽，為也。』其義甚明。後人昧於訓詁，誤以為真偽之偽，遂嘩然掊擊，是非惟未睹其全書，即性惡一篇，自篇首二句以外，亦未竟讀矣。彥和稱孟荀理懿而辭雅，識力遠勝韓愈大醇小疵之論，宋儒盲攻，更不足道。
80 	２５漢志道家管子八十六篇。今書存七十六篇。十篇有錄無書。劉向上奏云『凡管子書，務富國安民，道約言要，可以曉合經義。』又儒家晏子八篇。劉向上奏云『其書六篇，皆忠諫其君，文章可觀，義理可法，皆合六經之義。又有復重文辭頗異，復列以為一篇。又有頗不合經術，似非晏子言，疑後世辯士所為者，故亦不敢失，復以為一篇。凡八篇。』２６漢志道家列子八篇。今本出晉張湛，疑即湛所偽造也。張湛列子序云『其書大略明群有以至虛為宗，萬品以終滅為驗，神惠以凝寂常全，想念以著物自喪，生覺與化夢等情，巨細不限一域，窮達無假智力，治身貴於肆任，順性則所之皆適，水火可蹈，忘懷則無幽不照，此其旨也。然所明往往與佛經相參，大歸同於老莊。屬辭引類，特與莊子相似。莊子慎到韓非尸子淮南子玄示旨歸，多稱其言，遂注之云爾。』湛序云『往往與佛經相參；』蓋湛時佛學已入中國，故得竊取其意。又云『特與莊子相似；』蓋莊子書中多稱列禦寇，故取材莊子特多。又周穆王篇非汲□書發見後不能造，尤為湛偽撰之證。穆天子傳晉初出於汲塚。列子放誕恢詭，故彥和云『氣偉而採奇。』２７心奢辭壯，即史記孟荀傳所謂『其語閎大不經，王公大人初見其術，懼然顧化，其後不能行之』者也。論衡案書篇『鄒衍之書，瀇洋無涯，其文少驗，多驚耳之言。案大才之人，率多侈縱，無實是之驗，華虛誇誕，無審察之實。』２８韓非子外儲說左上『楚王謂田鳩曰，墨子者，顯學也。其體身則可，其言多不辯，何也？曰今世之談也，皆道辯說文辭之言，人主覽其文而忘其用。墨子之說，傳先王之道，論聖人之言，以宣告人。若辯其辭，則恐人懷其文，忘其用，直以文害用也，故其言多不辯。』漢志墨家隨巢子六篇。隋唐志並云一卷。意林同。隨巢為墨翟弟子，班固自注。其書言鬼神炎祥，闡發墨子明鬼之義，以為鬼神賢於聖人。馬國翰玉函山房輯佚書有隨巢子一卷。
81 	２９漢志尸子二十篇，尉繚子二十九篇，並在雜家。雜家者流，蓋出於議官。兼儒墨，合名法，知國體之有此，見王治之無不貫，此其所長也。故彥和稱其術通。漢志兵形勢家有尉繚三十一篇。今所傳尉繚子五卷，二十四篇。胡應麟謂兵家之尉繚，即今所傳，而雜家之尉繚，並非此書；今雜家亡而兵家獨傳。案胡氏之說是也。晁公武讀書志稱元豐中以六韜孫子吳子司馬法黃石公三略尉繚子李衛公問對頒武學，號曰七書。此兵家之尉繚所以得傳。
82 	３０漢志道家鶡冠子一篇。自注『楚人，居深山，以鶡為冠。』今所傳宋陸佃注本凡十九篇。其中世兵篇與賈誼鵩鳥賦文辭多同，彥和所謂亟發深言者，殆指此篇，抱經堂文集十書鶡冠子後『鶡冠子十九篇，昌黎稱之，柳州疑之，學者多是柳。蓋其書本雜採諸家之文而成。如五至之言，則郭隗之告燕昭者也，伍長里有司之制，則管仲之告齊桓者也。世兵篇又襲魯仲連遺燕將書中語，謂其取賈誼鵩賦之文又奚疑。』３１四庫提要曰『高似孫子略稱其一闔一闢，為易之神；一翕一張，為老氏之術，出於戰國諸人之表，子略卷三。誠為過當。宋濂潛溪集詆為蛇鼠之智；又謂其文淺近，不類戰國時人，又抑之太甚。柳宗元辨鬼谷子以為言益奇而道益隘，差得其真。蓋其術雖不足道，其文之奇變詭偉，要非後世所能為也。』３２漢志道家文子九篇。自注『老子弟子，與孔子並時，而稱周平王問，似依託者也。』隋志文子十二卷，即今所傳本也。其書並引老子之言而推衍之，旨意悉本老子，故云情辨以澤。澤，潤澤也。
83 	３３漢志名家尹文子一篇。四庫提要曰『其書本名家者流。大旨指陳治道，欲自處於虛靜，而萬事萬物則一一綜核其實；故其言出入於黃老申韓之間。周氏涉筆謂其自道以至名，自名以至法，蓋得其真。』３４漢志法家慎子四十二篇。史記『慎到趙人，著十二論。』孟荀列傳。『隋志舊新唐志皆十卷。滕輔注。崇文總目三十七篇。書錄解題稱麻沙刻本才五篇。餘所見明刻本亦皆五篇。今從群書治要寫出七篇，有注，即滕輔注。其多出之篇，曰知忠，曰君臣。』鐵橋漫稿五慎子敘。四庫提要曰『今考其書，大旨欲因物理之當然，各定一法而守之，不求於法之外，亦不寬於法之中。則上下相安，可以清靜而治。然法所不行，勢必刑以齊之；道德之為刑名，此其轉關，所以申韓多稱之也。』３５漢志法家韓子五十五篇。史記韓非傳『喜刑名法術之學，而其歸本於黃老。作孤憤五蠹內外儲說林說難十餘萬言。』彥和所云博喻之富，殆指內外儲說林等篇而言。
84 	３６漢志雜家呂氏春秋二十六篇。自注『秦相呂不韋輯智略士作。』四庫提要曰『今本凡十二紀，八覽，六論。紀所統子目六十一，覽所統子目六十三，論所統子目三十六，實一百六十篇，漢志蓋舉其綱也。不韋固小人，而是書較諸子之言，獨為醇正。大抵以儒為主，而參以道家墨家，故多引孔子曾子之言。其他如論音則引樂記，論鑄劍則引考工記，雖不著篇名，而其文可案。所引莊列之言，皆不取其放誕恣肆者，墨翟之言，不取其非儒明鬼者，而縱橫之術，刑名之說，一無及焉。其持論頗為不茍，論者鄙其為人，因不甚重其書，非公論也。』３７漢志雜家淮南內二十一篇。漢書景十三王傳謂『淮南王安好書，所招致率多浮辯。』河間獻王德傳。又淮南王傳『辯博善為文辭。』要略曰『若劉氏之書，淮南王自謂也。觀天地之象，通古今之事，權事而立制，度形而施宜，原道之心，合三王之風；以儲與猶攝業也。扈治廣大也。玄眇之中，精搖楚人謂精進為精搖。靡小，靡小皆覽之。棄其畛挈，楚人謂澤濁為畛挈。斟其淑靜，以統天下，理萬物，應變化，通殊類。非循一跡之路，守一隅之指，拘系牽連之物，而不與世推移也。』島田翰古文舊書考四淮南鴻烈篇曰『予惟今所存二十一篇之中，繆稱訓齊俗訓道應訓詮言訓兵略訓人間訓泰族訓要略八篇注本，則蓋為許慎；其餘十三篇，恐屬高誘注。』本島田此說頗有征，附記於此。
85 	３８彥和特舉以上十八家，為晚周百氏之冠冕，其中淮南一家雖出於漢代，然撰書之人，仍存戰國恣肆高談之風，故得列入。並指明研求諸家之徑途，循此以往，則得百氏之華採也。『文』疑是衍字。論語泰伯篇『曾子曰，出辭氣，斯遠鄙倍矣。』鄭玄注曰『出辭氣能順而說之，則無惡戾之言入於耳。』彥和謂循此則得諸子之順說，不至為鄙倍之言所誤也。
86 	３９札移十二『案典當作新。新語十二篇，今書具存。史記賈本傳及正義引七錄並同，皆不云典語。隋書經籍志儒家云「梁有典語十卷，吳中夏督陸景撰。」亦見馬總意林。與陸賈書別。彥和蓋偶誤記也。』漢代子書，新語最純最早，大旨皆崇王道，黜霸術，貴仁義，賤刑威，歸本於修身用人。其稱引老子者，惟思務篇引『上德不德』一語，餘皆以孔氏為宗。所援據多詩書春秋論語之文。紹孟荀而開賈董，卓然儒者之言，史遷目為辯士，未足以盡之。用四庫提要及嚴可均新語敘語。嚴語見鐵橋漫稿五。
87 	４０漢志儒家賈誼五十八篇。崇文總目云『本七十二篇，劉向刪定為五十八篇。隋唐志皆九卷，別本或為十卷。』考今隋唐志皆作十卷，無九卷之說，蓋校刊隋書唐書者，未見崇文總目，反據今本追改之。明人傳刻古書，往往如是，不足怪也。然今本僅五十六篇，又問孝一篇，有錄無書，實五十五篇，已非北宋之舊。抱經堂文集十書校本賈誼新書後云『新書，非賈生所自為也，乃習於賈生者，萃其言以成此書耳。過秦論史遷全錄其文，治安策見班固書者乃一篇，此離而為四五，後人以此為是賈生平日所草創，朱子語錄。豈其然歟！修政語稱引黃帝顓嚳堯舜之辭，非後人所能偽撰，容經道德說等篇，辭文典雅，魏晉人決不能為，故曰，是習於賈生者萃而為之，其去賈生之世不大相遼絕可知也。』４１四庫提要曰『漢書藝文志儒家揚雄所序三十八篇。注曰「法言十三。」雄本傳具列其目。凡所列漢人著述，未有若是之詳者，蓋當時甚重雄書也。自程子始謂其曼衍而無斷，優柔而不決；蘇軾始謂其以艱深之詞，文淺易之說。至朱子作通鑒綱目，始書「莽大夫揚雄死，」雄之人品著作，遂皆為儒者所輕。若北宋之前，則大抵以為孟荀之亞也。』４２漢志儒家劉向所序六十七篇。自注『新序說苑世說列女傳頌圖也。』新序十卷，說苑二十卷，兩書性質略同。彥和特舉一以概之耳。崇文總目云『新序所載皆戰國秦漢間事。』以今考之，春秋時事尤多，漢事不過數條，大抵採百家傳記以類相從，故頗與春秋內外傳戰國策太史公書互相出入。推明古訓，以衷之於道德仁義，在諸子中猶不失為儒者之言也。說苑二十篇，其書皆錄遺聞佚事，足為法戒之資者，其例略如韓詩外傳，古籍散佚，多賴此以存。如漢志河間獻王八篇，隋志已不著錄，而此書所載四條，尚足見其議論醇正，不愧儒宗。其他亦多採擇，雖間有傳聞異詞，固不以微瑕累全璧矣。節錄四庫提要語。抱經堂文集五新校說苑序曰『漢禁中先有說苑一書，而子政為之校讎奏上，號曰新苑。餘向閱文獻通考，疑新苑為說苑之偽。及後得宋本此書，前有子政所上奏云「臣向所校中書說苑雜事及向書民間書互校讎，分別次序，除去與新序復重者，更造新事十萬言以上，凡二十篇，七百八十四章，號曰新苑，皆可觀。」然後知餘向之所疑為妄也。』據盧氏此說，則說苑非子政自撰。今本說苑當稱新苑。
88 	４３四庫提要曰『潛夫論十卷，漢王符撰。後漢書本傳稱其「志意蘊憤，乃隱居著書三十餘篇，以議當時得失，不欲章顯其名，故號曰潛夫論。」今本凡三十五篇，合敘錄為三十六篇，蓋猶舊本。範氏以符與王充仲長統同傳。韓愈因作後漢三賢贊。今以三家之書相較，符書洞悉政體，似昌言而明切過之；辨別是非似論衡，而醇正過之。前史列之儒家，斯為不愧。』４４鐵橋漫稿五崔氏政論敘曰『隋志法家正論五卷。漢大尚書崔實撰。舊唐志政論五卷。意林亦五卷。新唐志作六卷。各書引見或作政論，或作正論，又作本論，止是一書。實明於政體，吏才有餘，論當世便事數十條，指切時要，言辯而確。範史論曰「實之政論，言當世理亂，雖晁錯之徒不能過也。」其本北宋時已佚失，故崇文總目不著錄，郡齋讀書志，直齋書錄解題亦無之。通志略載有六卷，虛列書名，不足據。餘從群書治要寫出七篇，本傳及通典各寫出一篇，凡九篇。仲長統曰「凡為人主，宜寫一通置之坐側。」誠哉是言也。』４５鐵橋漫稿五昌言敘『隋志雜家仲長子昌言十二卷，錄一卷。漢尚書郎仲長統撰。舊唐志作十卷。新唐志移入儒家，亦十卷，崇文總目稱今所存十五篇，分為二卷，餘皆亡。郡齋讀書志，直齋書錄解題不著錄。明陳第世善堂書目有二卷。疑即十五篇本。今所見刻本僅明胡維新兩京遺編有理亂，損益，法誡三篇；歸有光諸子匯函有理亂，損益二篇；皆出本傳，無所增多。餘從群書治要寫出九篇，益以本傳三篇，以意林次第之。本傳統字公理，山陽高平人，著論三十四篇，十餘萬言。今此收輯，才萬餘言，亡者蓋十八九。而治要所載，又頗刪節，斷續□離，殆所不免；然其闓陳善道，指□時敝，剴切之忱，踔厲震蕩之氣，有不容摩滅者。繆熙伯方之董賈劉揚，非過譽也。神仙家言，儒者所弗道，而昌言有其一篇，故是雜家。』４６黃以周儆季雜箸子敘幽求子敘曰『幽求子晉杜夷撰。夷字引齊，事跡具晉書本傳。隋志道家作杜氏幽求新書二十卷。唐志作杜氏幽求子三十卷。意林標題書名同唐志，卷數同隋志。考杜氏新書即篤論，非幽求子。隋志並題新書，唐志云三十卷，皆誤。當以意林為正。杜氏家學皆宗儒，至夷一變而入道。其言曰，「道以無為為家，清靜虛寂，宏廣多包，聖人所宅。」此其宗恉也。馬氏輯是書，兼採新書，今補其遺漏四事，黜其誤入八事。』４７咸，一作或，作或者是。
89 	４８適，疑當作述。論說篇云『述經敘理曰論。』４９體勢漫弱，譚獻校本改漫作浸，案譚改是也。坦途，謂儒學。六國以前，仍指六國，非謂春秋時代。漢自董仲舒奏罷百家，學歸一尊，朝廷用人，貴乎平正，由是諸家撰述，惟有依傍儒學，採掇陳言，為世主備鑒戒，不復敢奇行高論，自投文網，故武帝以後董劉揚雄之徒，不及漢初淮南陸賈賈誼晁錯諸人，東漢作者，又不及西京，魏晉之世，學術更衰，所謂讕言兼存，璅語必錄，幾至不能持論矣。
90 	５０紀評云『隱然自寓。』金樓子自序篇『人間之世，飄忽幾何。如鑿石見火，窺隙觀電，螢睹朝而滅，露見日而消，豈可不自序也。』５１莊子天道篇『辯雖雕萬物不自說也。』此彥和所本。情採篇亦引此文。
91 	５２李君雁晴曰『述同術，途也。』
92 	論說第十八
93 	聖哲元作世朱按玉海改彞訓曰經，述經敘理曰論１。論者，倫也；倫理孫云明抄本御覽作禮無爽，則聖意不墜無爽元作有無聖字上無則字從御覽改孫云御覽五九五引作則聖意不墮２。昔仲尼微言，門人追記，故仰其經目，稱為論語；蓋群論立名，始於茲矣３。自論語已前，經無論字；六韜二論，後人追題乎４！詳觀論體，條流多品；陳政，則與議說合契；釋經，則與傳注參體；辨史，則與贊評齊行；銓文，則與敘引共紀５。故議者宜言；說者說語；傳者轉師；注者主解；贊者明意；評者平理；序者次事；引者胤辭；八名區分，一揆宗論６。論也孫云御覽無也字者，彌綸群言，而研精元脫朱補孫云御覽有精字一理者也７。是以莊周齊物，以論為名８；不韋春秋，六論昭列９；至孫云御覽有於字石渠論藝，白虎通講；孫云明抄本御覽通講作講聚聚述聖言通經，孫云御覽無聚言二字論家之正體也１０。及班彪王命１１，嚴尤元作允朱改孫云明抄本御覽作左三將１２，敷述昭情，善入史體。魏之初霸，術兼名法１３；傅嘏王粲，校練名理１４。迄至正始，務欲守文；何晏之徒，始盛玄論。於是聃周當路，與尼父爭塗矣１５。詳觀蘭石之才性１６，仲宣之去代孫云明抄本御覽作伐１７，叔夜之辨聲１８，太初之本玄１９，輔嗣之兩例２０，平叔之二論２１，並師心獨見，鋒穎鈴木云黃氏原本御覽玉海作□精密，蓋人倫鈴木云御覽玉海人倫作論一字之英也。孫云御覽引作蓋論之英也２２至如李康運命，同論衡而過之２３；陸機辨亡，元作正謝改效過秦而不及２４；然亦其美矣。孫云明抄本御覽作哉次及宋岱元作代郭象，元作蒙朱據舊本改銳思於幾神之區２５；夷甫裴頠，交辨於有無之域２６；並獨步當時，流聲後代。然滯有者，全系於形用；貴無者，專守於寂寥；徒銳偏解，莫詣正理；動極神源，其般若之絕境乎。２７逮江左群談，惟玄是務；雖有日新，而多抽前緒矣２８。至如張衡譏世，韻似俳說；孔融孝廉，但談嘲戲；曹植辨道，體同書抄；言不持正，論如其已汪本作才不持論寧如其已２９。原夫論之為體，所以辨正然否；窮於有數，追於無形，兩於字從汪本改孫云御覽於作及鈴木云嘉靖本作窮有數追無形梅本岡本無兩於字追下有究字跡一作鉆孫云御覽作鉆堅求通，鉤深取極；乃百慮之筌蹄，萬事之權衡也。故其義貴圓通，辭忌枝碎，孫云御覽有也字必使心與理合，彌縫莫見其隙；辭共心密，敵人不知所乘；斯孫云明抄本御覽作期其要也。是以論如御覽作闢孫云御覽作譬析薪，貴能破理。斤利者，越理而橫斷；辭辨者，反義而取通；覽文雖巧，而檢跡如顧云當作知孫云御覽作知妄。唯君子能通天下之志，安可以曲論哉３０。若夫注釋為詞，解散論體，雜文雖異，總會是同；若秦延君元作君延楊改之注堯典，十餘萬字；朱普之解尚書，三十萬言；所以通人惡煩，羞元作差朱改學章句。若毛公之訓詩，安國之傳書，鄭君之釋禮，王弼之解易，要約明暢，可為元作謂式矣３１。
94 	說者，悅也；兌為口舌，故言咨鈴木云疑作資悅懌；過悅必偽，故舜驚讒說３２。說之善者，伊尹以論味隆殷３３；太公以辨釣興周３４；及燭武行而紓鄭３５，端木出而存魯３６，亦其美也。暨戰國爭雄，辨士云踴；從橫參謀，長短角勢；轉丸騁其巧辭，飛鉗伏其精術３７；一人之辨，重於九鼎之寶，三寸之舌，強於百萬之師３８；六印磊落以佩，五都隱賑而封３９。至漢定秦楚，辨士弭節；酈君既斃於齊鑊；蒯子幾入乎漢鼎；雖復陸賈籍甚，張釋傅會，杜欽文辨，樓護唇舌，頡頏萬乘之階，抵噓公卿之席；並順風以託勢，莫能逆波而溯洄矣４０。夫說貴撫會，弛張相隨，不專緩頰，亦在刀筆４１。範睢之言事４２，李斯之止逐客４３，並煩情入機，動言中務，雖批逆鱗，而功成計合，此上書之善說也４４。至於鄒陽之說吳梁，喻巧而理至，故雖危而無咎矣４５。敬通之說元脫孫補鮑鄧，事緩而文繁；所以歷騁元作聘柳改而罕遇元作過也４６。凡說之樞要，必使時利而義貞；進有契於成務，退無阻於榮身。自非譎敵，則唯忠與信。披肝膽以獻主，飛文敏以濟辭；此說之本也４７。而陸氏直稱說煒曄以譎誑，何哉４８？
95 	贊曰：理形於言，敘理成論。詞深人天，致遠方寸。陰陽莫貳，鬼神靡遯。說爾飛鉗，呼吸沮勸。
96 	１　凡說解談議訓詁之文，皆得謂之為論；然古惟稱經傳，不曰經論；經論並稱，似受釋藏之影響。魏書釋老志曰『釋迦後數百年，有羅漢菩薩，相繼著論，贊明經義，以破外道。皆傍諸藏部大義，假立外問，而以內法釋之。』隋書經籍志『以佛所說經為三部，又有菩薩及諸深解奧義，贊明佛理者，名之為論。』彥和此篇，分論為二類；一為述經，傳注之屬；二為敘理，議說之屬。八名雖區，總要則二。二者之中，又側重敘理一邊，所謂『論也者，彌綸群言，而研精一理者也。』２　釋名釋典藝：『論，倫也；有倫理也。』說文系傳三十五，『應詰難，揭首尾，以終其事，曰論。論，倫也。同歸而殊塗，一致而百慮；語各有倫，而同歸於理也。』倫，理也，爽，差失也。王弼注老子『美味令人爽口。』
97 	３　漢書藝文志『論語者，孔子應答弟子時人，及弟子相與言，而接聞於夫子之語也。當時弟子各有所記，夫子既卒，門人相與輯而論篡，故謂之論語。』補注引王先慎曰『皇邢二疏，並云「論，撰也。」群賢集定，故曰撰。鄭注周禮云「答述曰語。」以此書所載，皆仲尼應答弟子及時人之辭，故曰語；而在論下者，必經論撰，然後載之，以示非妄語也。』段玉裁注說文論字曰『論，以侖會意。□部曰「侖，思也。」龠部曰「侖，理也。」此非兩義。思如玉部□理，自外可以知中之□。靈臺「於論鼓鐘，」毛曰「論，思也。」此正許所本。詩於論，正侖之假借。凡言語循其理，得其宜，謂之論。故孔門師弟子之言，謂之論語。王制「凡制五刑，必即天論，」周易「君子以經論，」中庸「經論天下之大經，」皆謂言之有倫有脊者。』論語之取義如上。仰其經目，疑當作抑其經目，謂謙不敢稱經也。
98 	４　困學紀聞十七『文心雕龍云「論語以前，經無論字。」晁子止云，不知書有論道經邦。』紀評云『觀此知古文尚書梁時尚不行於世，故不引論道經邦之文，然周禮卻有論字。』紀說誤。顧廣圻謂劉彥和屢引東晉古文，如通變篇，議對篇，麗辭篇，事類篇皆引之。案顧說是也。紀聞閻箋云『論道經邦，乃晚出書周官篇，本考工記或坐而論道來。』何箋云『論道經邦，出於古文尚書，未可以詆彥和。』又云『書中議對篇即引議事以制。』案諸家皆誤會彥和語意，遂率斷為疏漏；其實「論語以前，經無論字，」非謂經書中不見論字，乃謂經書無以論為名者也。上文云「群論立名，」下文云「六韜二論，」皆指書名篇名言之。後漢書何進傳章懷注曰『太公六韜篇，第一霸典文論，第二文師武論。』今本文師在文韜為第一篇，與章懷所舉不合，亦無文論武論之目，蓋又非唐時之舊矣。５　說文『論，議也。』廣雅釋詁二『說，論也。』詳本篇及議對篇，毛公注詩，安國注書，皆稱為傳，傳即注也。賈逵曰『論，釋也。』漢書曰贊，後漢書曰論，三國志曰評，其實一也。銓當作詮。淮南書有詮言訓，高注曰『詮，就也。』詮言者，謂譬類人事，相解喻也。史傳多以撰為之。序，如書序，詩序，序卦，及班固兩都賦序，皇甫謐三都賦序之屬。引，未詳。左思吳都賦注『南音，徵引也，商角徵羽，各有引。』詩行葦箋云『在前曰引。』正義『引者，牽引之義。』６　禮記中庸『義者，宜也。』議，從言，義聲，亦取宜意。說文『議，語也。』段注曰『議者，誼也，誼者，人所宜也。言得其宜之為議。』說，即悅懌之悅。說語，謂悅懌之語。釋名釋書契『傳，轉也。轉移所在，執以為信也。』王褒作四子講德而雲作傳。文選標為四子講德論，是傳亦稱論之證。轉師，謂聽受師說，轉之後生也。儀禮鄭氏注正義曰『注者，注義於經下，若水之注物。』禮記曲禮目正義曰『注者，即解書之名。』主解為注，以解釋為主。贊，明也；見頌贊篇。廣雅釋詁三『評，平也。』序與敘，音義同。易艮『言有序，』文言『與四時合其序，』詩『序賓以賢，』儀禮燕禮『序進，』左宣十二年傳『內官序當其夜。』皆次第之意。陳先生曰『後漢書馮衍傳「退而作賦，又自論曰。」自論，即自序也。』說文肉部『胤，子孫相承續也。』胤，有繼續之義，引伸為牽引之義。文選長笛賦『曲胤之繁會叢雜，』琴賦『曲引向闌，』引與胤同義，故曰『引以胤辭。』八名之中，傳注為述經之論，敘引詮解文辭，當屬此類。其餘則皆敘理之論也。
99 	７　晉釋慧遠大智論鈔序曰『又論指大智論。之為體，位始無方而不可詰；觸類多變而不可窮；或開遠理以發興，或導近習以入深；或闔殊塗於一法而弗雜；或闢百慮於同相而不分；此以絕夫累瓦之談，而無敵於天下者也。爾乃博引眾經，以贍其辭，暢發義音，以宏其美，美盡則智無不周，辭博則廣大悉備，是故登其涯而無津，挹其流而弗竭，汪汪焉莫測其量，洋洋焉莫比其盛。雖百川灌河，未足語其辯矣。雖涉海求源，未足窮其邃矣。』釋僧叡大智度論序曰『爾乃憲章智典，作茲釋論。其開夷路也，則令大乘之駕，方軌而直入；其辯實相也，則使妄見之惑，不遠而自復。其為論也，初辭擬之，必標眾異以盡美；卒成之終，則舉無執以盡善。釋所不，則立論以明之；論其未辯，則寄折中以定之。使靈篇無難喻之章，千載悟作者之旨，信若人之功矣。』錄此二節，可與彥和彌綸群言，研精一理之說互參。８　紀評云『物論二字相連，此以為論名，似誤。同年錢辛楣云。』李詳補正云『錢說見十駕齋養新錄引王伯厚云「莊子齊物論，非欲齊物也，蓋謂物論之難齊也。」邵子詩「齊物到頭爭恐誤。」按左思魏都賦「萬物可齊於一朝。」劉淵林注「莊子有齊物之論。」劉琨答盧諶書「遠慕老莊之齊物。」文心雕龍論說篇「莊周齊物，以論為名。」是六朝人已誤以齊物二字連讀。詳案莊子齊物論郭象注「夫自是而非彼，美己而惡人，物莫不皆然，是非雖異，而彼我均也。」正是齊物之意。六朝既有此讀，故邵子宗之。其觀物外篇云，「莊子齊物，未免乎較量，」亦讀與詩同非誤也。文達少詹，似皆未得其旨。』９　呂氏春秋有開春慎行貴直不茍似順士容六論，凡三十六篇。
100 	１０漢書宣帝紀『甘露三年，詔諸儒講五經同異，太子太傅蕭望之等平奏其議，上親稱制臨決焉。』補注引錢大昭曰『時與議石渠者，可考見者凡二十三人，議奏之見於藝文志者，凡一百六十五篇。易詩二經，獨無議奏。班氏失載之耳。』漢書瑕邱江公傳劉向傳韋玄成傳皆載講經石渠事。三輔故事曰『石渠閣在未央殿北，藏秘書之所。』後漢書章帝紀『建初四年冬十一月，下太常將大夫博士議郎郎官及諸生諸儒會白虎觀，講議五經同異，使五官中郎將魏應承制問，侍中淳于恭奏，帝親稱制臨決，如孝宣甘露石渠故事，作白虎議奏。』班固傳『天子會諸儒，講論五經，作白虎通德論。』儒林傳『命史臣著為通議。』孫詒讓籀□述林四有白虎通義考上下二篇，甚詳明。其下篇云『今本文心雕龍述上衍聚字，聖下衍言字，應依御覽引刪。』校勘記『通字言字並衍，諸本皆誤。玉海引無通字言字。』又案本書時序篇『歷政講聚。』即指此事，亦作講聚，明鈔本御覽作講聚，是。
101 	１１後漢書班彪傳『隗囂擁眾天水，彪乃避難從之。囂問彪曰「往者周亡，戰國並爭，天下分裂，數世然後定；意者從橫之事，復起於今乎？」彪既疾囂言，又傷時方艱，乃著王命論，以為漢德承堯，有靈命之符；王者興祚，非詐力所致；欲以感之。而囂終不寤。』漢書敘傳及文選五十二載王命論，錄於下：
102 	昔在帝堯之禪曰『咨爾舜，天之歷數在爾躬。』舜亦以命禹。暨於稷契，咸佐唐虞，光濟四海，奕世載德。至於湯武，而有天下。雖其遭遇異時，禪代不同，至乎應天順民，其揆一也。是故劉氏承堯之祚，氏族之世，著乎春秋。唐據火德，而德紹之，始起沛澤，則神母夜號，以彰赤帝之符。由是言之，帝王之祚，必有明聖顯懿之德，豐功厚利積絫之業；然後精誠通於神明，流澤加於生民，故能為鬼神所福饗，天下所歸往。未見運世無本，功德不紀，而得屈起在此位者也。世俗見高祖興於布衣，不達其故，以為適遭暴亂，得奮其劍；游說之士，至比天下於逐鹿，幸捷而得之。不知神器有命，不可以智力求也。悲夫！此世所以多亂臣賊子者也。若然者，豈徒闇於天道哉，又不睹之於人事矣。夫餓饉流隸，饑寒道路，思有短褐之襲，儋石之畜，所願不過一金，終於轉死溝壑。何則？貧窮亦有命也。況乎天子之貴，四海之富，神明之祚，不得而妄處哉！故雖遭罹阨會，竊其權柄，勇如信布，彊如梁籍，成如王莽，然卒潤鑊伏質，亨醢分裂。又況麼□尚不及數子，而欲闇奸天位者乎！是故駑蹇之乘，不騁千里之塗；燕雀之疇，不奮六翮之用；楶梲之材，不荷棟梁之任；斗筲之子，不秉帝王之重。易曰『鼎折足，覆公餗，』不勝其任也。
103 	當秦之末，豪桀共推陳嬰而王之。嬰母止之曰，『自吾為子家婦，而世貧賤，卒富貴，不祥，不如以兵屬人。事成，少受其利；不成，禍有所歸。』嬰從其言，而陳氏以寧。王陵之母，亦見項氏之必亡，而劉氏之將興也。是時陵為漢將，而母獲於楚。有漢使來，陵母見之，謂曰『願告吾子，漢王長者，必得天下，子謹事之，無有二心。』遂對漢使伏劍而死，以固勉陵。其後果定於漢，陵為宰相，封侯。夫以匹婦之明，猶能推事理之致，探禍福之機，而全宗祀於無窮，垂策書於春秋；而況大丈夫之事乎！是故窮達有命，吉兇由人，嬰母知廢，陵母知興，審此二者，帝王分決矣。
104 	蓋在高祖，其興也有五：一曰帝堯之苗裔，二曰體貌多奇異，三曰神武有徵應，四曰寬明而仁恕，五曰知人善任使。加之以信誠好謀，達於聽受，見善如不及，用人如由己，從諫如順流，趣時如向赴。當食吐哺，納子房之策，拔足揮洗，揖酈生之說，悟戍卒之言，斷懷土之情，高四皓之名，割肌膚之愛，舉韓信於行陣，收陳平於亡命。英雄陳力，群策畢舉，此高祖之大略，所以成帝業也。若乃靈瑞符應，又可略聞矣。初，劉媼任高祖，而夢與神遇，震電晦冥，有龍蛇之怪；及長而多靈，有異於眾。是以王武感物而折券，呂公睹形而進女，秦皇東游以厭其氣，呂后望雲而知所處。始受命則白蛇分，西入關則五星聚，故淮陰留侯謂之天授，非人力也。歷古今之得失，驗行事之成敗，稽帝王之世運，考五者之所謂，取舍不厭斯位，符瑞不同斯度，而茍昧於權利，越次妄據，外不量力，內不知命，則必喪保家之主，失天年之壽，遇折足之兇，伏斧鉞之誅。英雄誠知覺寤，畏若禍戒，超然遠覽，淵然深識，收陵嬰之明分，絕信布之覬覦，距逐鹿之瞽說，審神器之有授，毋貪不可幾，為二母之所笑，則福祚流於子孫，天祿其永終矣。
105 	１２漢書王莽傳下『尤素有智略，非莽攻伐四夷，數諫不從，著古名將樂毅白起不用之意，及言邊事，凡三篇，奏以風諫莽。』三將軍論佚。全前漢文六十一輯得兩條。王翦為秦將，滅燕，燕王喜奔逃東夷。秦王曰『齊楚何先？』李信曰『楚地廣，齊地狹；楚人勇，齊人怯。請先從事於易。』御覽四百三十七。白起。平原君勸趙孝成王受馮亭。王曰『受之，秦兵必至，武安君必將，誰能當之者乎？』對曰『澠池之會，臣察武安君小頭而面銳。瞳子白黑分明，視瞻不轉。小頭而面銳者，敢斷決也；瞳子白黑分明者，見事明也；視瞻不轉者，執志強也；可與持久，難與爭鋒。廉頗為人勇騺而愛士；知難而忍恥，與之野戰則不如，持守足以當之。』王從其計。世說新語言語篇注引嚴尤三將敘。
106 	１３三國魏志武帝紀評曰『太祖攬申商之法術，該韓白之奇策。』國故論衡中論式篇曰『當魏之末世，晉之盛德，鐘會袁準傅玄皆有家言，時時見他書援引，視荀悅徐乾則勝。此其故何也？老莊刑名之學，逮魏復作，故其言不牽章句，單篇持論，亦優漢世。然則王弼易例，魯勝墨序，裴頠崇有，性與天道，布在文章，賈董卑卑，於是謝不敏焉。經術已不行於王路，喪祭尚在，冠昏朝覲，猶弗能替舊常，故議禮之文亦獨至。陳壽賀循孫毓範宣範汪蔡謨徐野人雷次宗者，蓋二戴聞人所不能。上施於政事，張裴晉律之序，裴秀地域之圖，其辭往往陵轢二漢。乃齊梁猶有繼跡者，而嚴整差弗逮。夫持論之難，不在出入風議，臧否人群，獨持理議禮為劇。出入風議，臧否人群，文士所優為也。持理議禮，非擅其學莫能至。』１４三國魏志傅嘏傳『傅嘏，字蘭石，常當作嘗。論才性同異。鐘會集而論之。』世說新語文學篇『鐘會撰四本論。』劉孝標注曰『四本者，言才性同，才性異，才性合，才性離也。傅嘏論同，李豐論異，鐘會論合，王廣論離。』魏志王粲傳『粲著詩賦論議，垂六十篇。』注引典略曰『粲才既高，辯論應機；鐘繇王朗等雖各為魏卿相，至於朝廷奏議，皆閣筆不能措手。』全後漢文九十一輯得粲所著論六篇，皆殘缺不完。茲錄王傅文各一篇於下：
107 	王粲儒吏論藝文類聚五十二。
108 	士同風於朝，農同業於野，雖官職殊務，地氣異宜；然其致功成利，未有相害而不通者也。古者八歲入小學，學六甲五方書計之事；十五入大學，學君臣朝廷王事之紀。則文法典藝，具存於此矣。至乎末世，則不然矣。執法之吏，不窺先王之典；搢紳之儒，不通律令之要。彼刀筆之吏，豈生而察刻哉！起於幾案之下，長於官曹之間，無溫裕文雅以自潤，雖欲無察刻，弗能得矣。竹帛之儒，豈生而迂緩也！起於講堂之上，游於鄉校之中，無嚴猛斷割以自裁，雖欲不迂緩，弗能得矣。先王見其如此也，是以博陳其教，輔和民性，達其所壅，祛其所蔽，吏服雅訓，儒通文法；故能寬猛相濟，剛柔自克也。
109 	傅嘏難劉劭考課法論魏志嘏本傳。
110 	蓋聞帝制宏深，聖道奧遠，茍非其才，則道不虛行，神而明之，存乎其人。暨乎王略虧頹，而曠載罔綴，微言既沒，六籍泯玷。何則？道弘致遠，而眾才莫晞也。案劭考課論，雖欲尋前代黜陟之文，然其制度，略以闕亡。禮之存者，惟有周典，外建侯伯，藩屏九服，內立列司，管齊六職，士有恆貴，官有定則，百揆均任，四民殊業。故考績可理，而黜陟易通也。大魏繼百王之末，承秦漢之烈，制度之流，靡所脩採。自建安以來，至於青龍，神武撥亂，肇基皇祚，埽除兇逆，夷芟遺寇，旌旗卷舒，日不暇給。及經邦治戎，權法並用，百官群司，軍國通任，隨時之義，以應政機，以古施今，事雜義殊，難得而通也。所以然者，制宜經遠，或不切近，法應時務，不足垂後。夫建官均職，清理民物，所以務本也。循名考實，糾勵成規，所以治末也。本綱未舉，而造制未呈，國略不崇，而考課是先，懼不足以料賢愚之分，精幽明之理也。昔先王之擇才，必本行於州閭，講道於庠序，行具而謂之賢，道脩則謂之能。鄉老獻賢能於王，王拜受之，舉其賢者，出使長之，科其能者，入使治之，此先王收才之義也。方今九州之民，爰及京城，未有六鄉之舉，其選才之職，專任吏部，案品狀，則實才未必當，任薄伐，則德行未為敘。如此，則殿最之課，未盡人才，述綜王度，敷贊國式，體深義廣，難得而詳也。
111 	１５魏氏三祖，皆有文採。正始中，玄風始盛。正始齊王芳年號。高貴鄉公才慧夙成，好問尚辭，有文帝之風。蓋皆守文之主。晉書範□傳載其王弼何晏論，可作參考，錄於下：
112 	王弼何晏論
113 	時以浮虛相扇，儒雅日替。□以為其源始於王弼何晏，二人之罪，深於桀紂。乃著論曰：或曰，黃唐緬邈，至道淪翳，濠濮輟詠，風流靡託。爭奪兆於仁義，是非成於儒墨。平叔神懷超絕，輔嗣妙思通微，振千載之頹綱，落周孔之塵網；斯蓋軒冕之龍門，膏粱之宗匠。嘗聞夫子之論，以為罪過桀紂，何哉？答曰，子信有聖人之言乎？夫聖人者，德侔二儀，道冠三才，雖帝皇殊號，質文異制，而統天成務，曠代齊趣。王何蔑棄典文，不遵禮度，游辭浮說，波蕩後生，飾華言以翳實，騁繁文以惑世，搢紳之徒，翻然改轍，洙泗之風，緬焉將墜；遂令仁義幽淪，儒雅蒙塵，禮壞樂崩，中原傾覆，古之所謂言偽而辯，行僻而堅者，其斯人之徒歟！昔夫子斬少正於魯，太公戮華士於齊，豈非曠世而同誅乎！桀紂暴虐，正足以滅身覆國，為後世鑒戒耳。豈能回百姓之視聽哉？王何叨海內之浮譽，資膏粱之傲誕，畫螭魅以為巧，扇無檢以為俗，鄭聲之亂樂，利口之覆邦，信矣哉！吾固以為一世之禍輕，歷代之罪重，自喪之釁小，迷眾之愆大也。
114 	１６傅嘏論才性同，文佚。本傳注引傅子曰『嘏既達治好正，而有清理識要，好論才性，原本精微，□能及之。』１７札移十二『案代當作伐，形近而誤。隋書經籍志儒家梁有去伐論集三卷，王粲撰，即此。去伐，言去矜伐。藝文類聚二十三引袁宏去伐論，仲宣論意，當與彼同。』１８稽康聲無哀樂論，全文五千六百五十五字，載本集，文繁不能悉錄。世說新語文學篇注，引其略曰『夫殊方異俗，歌笑不同，使錯而用之，或聞哭而歡，或聽歌而戚，然哀樂之情均也。今用均同之情，發萬殊之聲，斯非聲音之無常乎！』１９札移十二『案本玄論張溥輯太初集已佚。考列子仲尼篇張注引夏侯玄曰「天地以自然運，聖人以自然用。自然者道也。道本無名，故老氏曰，彊為之名，仲尼稱堯蕩蕩，無能名焉，雲云。」與本無之義正合。疑即本無論之文，無無玄元，傳寫貿亂，遂成歧互爾。』三國魏志夏侯玄傳『玄字太初。』注引魏氏春秋曰『玄嘗著樂毅，張良，及本無，肉刑論，辭旨通遠，咸傳於世。』２０三國魏志王弼傳『弼好論儒道，辭才逸辯，注易及老子。』兩例疑當作略例。隋志有王弼易略例一卷，邢□序稱其『大則總一部之指歸，小則明六爻之得失。』彥和或即指此歟！姑錄略例明象篇於下：夫象者，出意者也；言者，明象者也。盡意莫若象，盡象莫若言。言生於象，故可尋言以觀象；象生於意，故可尋象以觀意。意以象盡，象以言著。故言者所以明象，得象而忘言；象者所以存意，得意而忘象。猶蹄者所以存兔，得兔而忘蹄；筌者所以存魚，得魚而忘筌也。然則言者，象之蹄也；象者，意之筌也。是故存言者，非得象者也；孝象者，非得意者也。象生於意，而存象焉，則所存者，乃非其象也。言生於象，而存言焉，則所存者，乃非其言也。然則忘象者，乃得意者也；忘言者，乃得象者也。得意在忘象，得象在忘言。故立象以盡意，而象可忘也；重畫以盡情，而畫可忘也。是故觸類可忘其象，合義可為其征。義茍在健，何必馬乎！類茍在順，何必牛乎！爻茍合順，何必坤乃為牛！義茍應健，何必乾乃為馬！而或者定馬為乾，案文責卦，有馬無干，則偽說滋漫，難可紀矣。互體不足，遂及卦變；變又不足，推致五行；一失其原，巧喻彌甚，縱復或值，而義無所取；蓋存象忘意之由也。忘象以求其意，義斯見矣。
115 	２１魏志何晏傳『晏好老莊言，作道德論，及諸文賦著述，凡數十篇。』注『晏字平叔。』札移十二『案隋書經籍志道家梁有老子道德論二卷，何晏撰。世說文學篇云，何平叔注老子始成，詣王輔嗣，見王注精奇，因以所注為道德二論，是二論即道德論，顯□無疑。考晏有無為論，見晉書王衍傳。又有無名論，見列子仲尼篇注。天瑞篇注又引何晏道德論，並舉其總名。無為無名，皆道德經語，殆即二論之細目與。』如札移此說，則似無嫌於輔嗣略例之為總名。
116 	何晏無名論列子仲尼篇注。
117 	為民所譽，則有名者也；無譽，無名者也。若夫聖人，名無名，譽無譽。謂無名為道，無譽為大。則夫無名者，可以言有名矣；無譽者，可以言有譽矣。然與夫可譽可名者，豈同用哉！此比於無所有，故皆有所有矣。而於有所有之中，當與無所有相從。而與夫有所有者不同。同類無遠而相應，異類無近而不相違。譬如陰中之陽，陽中之陰，各以物類，自相求從。夏日為陽，而夕夜遠，與冬日共為陰。冬日為陰，而朝晝遠，與夏日同為陽，皆異於近而同於遠也。詳此異同，而後無名之論可知矣。凡所以至於此者何哉？夫道者，惟無所有者也，自天地以來，皆有所有也。然猶謂之道者，以其能復用無所有也。故雖處有名之域，而沒其無名之象。由以在陽之遠體，而忘其自有陰之遠類也。夏侯玄曰『天地以自然運，聖人以自然用。自然者道也。道本無名，故老氏曰，彊為之名。仲尼稱堯蕩蕩無能名焉。下云巍巍成功，則彊為之名，取世所知而稱耳。豈有名而更當云無能名焉者邪！』夫惟無名，故可得遍以天下之名名之。然豈其名也！唯此足喻而終莫悟，是觀泰山崇崛，而謂元氣不浩芒者也。
118 	２２以上皆正始以前人，故上文云迄於正始。
119 	２３李康運命論載文選五十三，李善注引集林曰，『李康字蕭遠，中山人也。性介立，不能和俗，著游山九吟。魏明帝異其文，遂起家為尋陽長。政有美績，病卒。』本論大意在明『治亂，運也，窮達，命也，貴賤，時也。』文氣壯利，不可停滯，故駢詞疊調雖眾，初不覺其繁重。視論衡逢遇累害以下十餘篇，義雖一致，文則不如蕭遠遠矣。運命論文繁而不可剪截，故全錄於下：
120 	夫治亂，運也，窮達，命也，貴賤，時也。故運之將隆，必生聖明之君；聖明之君，必有忠賢之臣。其所以相遇也，不求而自合；其所以相親也，不介而自親；唱之而必和，謀之而必從；道德玄同，曲折合符；得失不能疑其志，讒構不能離其交，然後得成功也。其所以得然者，豈徒人事哉！授之者天也，告之者神也，成之者運也。夫黃河清而聖人生，里社鳴而聖人出，群龍見而聖人用。故伊尹，有莘氏之媵臣也，而阿衡於商；太公，渭濱之賤老也，而尚父於周；百里奚在虞而虞亡，在秦而秦霸，非不才於虞而才於秦也。張良受黃石之符，誦三略之說，以游於群雄，其言也，如以水投石，莫之受也；及其遭漢祖也，其言也，如以石投水，莫之逆也。非張良之拙說於陳項，而巧言於沛公也。然則張良之言一也，不識其所以合離，合離之由，神明之道也。故彼四賢者，名載於籙圖，事應乎天人，其可格之賢愚哉！孔子曰，清明在躬，氣志如神，嗜欲將至，有開必先，天降時雨，山川出雲。詩云，惟岳降神，生甫及申，惟申及甫，惟周之翰。運命之謂也。豈惟興主，亂亡者亦如之焉。幽王之惑褒女也，祅始於夏庭；曹伯陽之獲公孫彊也，徵發於社宮；叔孫豹之暱豎牛也，禍成於庚宗；吉兇成敗，各以數至；咸皆不求而自合，不介而自親矣。
121 	昔者聖人受命，河洛曰，以文命者，七九而衰，以武興者；六八而謀；及成王定鼎於郟鄏，卜世三十，卜年七百，天所命也。故自幽厲之間，周道大壞，二霸之後，禮樂陵遲，文薄之弊，漸於靈景，辯詐之偽，成於七國；酷烈之極，積於亡秦；文章之貴，棄於漢祖。雖仲尼至聖，顏冉大賢，揖讓於規矩之內，訚闇於洙泗之上，不能遏其端。孟阿荀卿，體二希聖，從容正道，不能維其末，天下卒至於溺而不可援。夫以仲尼之才也，而器不周於魯衛；以仲尼之辯也，而言不行於定哀；以仲尼之謙也，而見忌於子西；以仲尼之仁也，而取讎於桓魋；以仲尼之智也，而屈厄於陳蔡；以仲尼之行也，而招毀於叔孫。夫道足以濟天下，而不得貴於人；言足以經萬世，而不見信於時；行足以應神明，而不能彌綸於俗；應聘七十國，而不一獲其主；驅驟於蠻夏之域，屈辱於公卿之門，其不遇也如此。及其孫子思，希聖備體，而未之至，封己養高，勢動人主；其所游歷，諸侯莫不結駟而造門，雖造門猶有不得賓者焉。其徒子夏，升堂而未入於室者也。退老於家，魏文侯師之，西河之人，肅然歸德，比之於夫子，而莫敢間其言。故曰，治亂，運也，窮達，命也，貴賤，時也。而後之君子，區區於一主，嘆息於一朝，屈原以之沈湘，賈誼以之發憤，不亦過乎！
122 	然則聖人所以為聖者，蓋在乎樂天知命矣。故遇之而不怨，居之而不疑也，其身可抑，而道不可屈；其位可排，而名不可奪。譬如水也，通之斯為川焉，塞之斯為淵焉；升之於雲則雨施，沈之於地則土潤；體清以洗物，不亂於濁；受濁以濟物，不傷於清；是以聖人處窮達如一也。夫忠直之迕於主，獨立之負於俗，理勢然也。故木秀於林，風必摧之；堆出於岸，流必湍之；行高於人，眾必非之；前監不遠，覆車繼軌。然而志士仁人，猶蹈之而弗悔，操之而弗失，何哉？將以遂志而成名也。求遂其志，而冒風波於險塗；求成其名，而歷謗議於當時；彼所以處之，蓋有筭矣。子夏曰『死生有命，富貴在天。』故道之將行也，命之將貴也，則伊尹呂尚之興於商周，百里子房之用於秦漢，不求而自得，不徼而自遇矣。道之將廢也，命之將賤也，豈獨君子恥之而弗為乎！蓋亦知為之而弗得矣。凡希世茍合之士，籧蒢戚施之人，俛仰尊貴之顏，逶迤勢利之間，意無是非，贊之如流；言無可否，應之如響；以窺看為精神，以向背為變通；勢之所集，從之如歸市；勢之所去，棄之如脫遺。其言曰，名與身孰親也，得與失孰賢也，榮與辱孰珍也，故遂潔其衣服，矜其車徒，冒其貨賄，淫其聲色，□□然自以為得矣。蓋見龍逢比干之亡其身，而不惟飛廉惡來之滅其族也。蓋知伍子胥之屬鏤於吳，而不戒費無忌之誅夷於楚也。蓋譏汲黯之白首於主爵，而不懲張湯牛車之禍也。蓋笑蕭望之跋躓於前，而不懼石顯之絞縊於後也。
123 	故夫達者之筭也，亦各有盡矣。曰，凡人之所以奔競於富貴，何為者哉？若夫立德，必須貴乎？則幽厲之為天子，不如仲尼之為陪臣也。必須勢乎？則王莽董賢之為三公，不如揚雄仲舒之闃其門也。必須富乎？則齊景之千駟，不如顏回原憲之約其身也。其為實乎？則執杓而飲河者，不過滿腹，棄室而灑雨者，不過濡身，過此以往，弗能受也。其為名乎？則善惡書於史策，毀譽流於千載，賞罰懸於天道，吉兇灼乎鬼神，固可畏也。將以娛耳目，樂心意乎？譬命駕而游五都之市，則天下之貨畢陳矣；褰裳而涉汶陽之丘，則天下之稼如云矣；椎紒而守敖庾海陵之倉，則山坻之積在前矣；扱衽而登鐘山藍田之上，則夜光璵璠之珍可觀矣。夫如是也，為物甚眾，為己甚寡，不愛其身，而嗇其神，風驚塵起，散而不止，六疾待其前，五刑隨其後；利害生其左，攻奪出其右；而自以為見身名之親疏，分榮辱之客主哉！天地之大德曰生，聖人之大寶曰，何以守位曰仁，何以正人曰義，故古之王者，蓋以一人治天下，不以天下奉一人也。古之仕者，蓋以官行其義，不以利冒其官也。古之君子，蓋恥得之而弗能治也，不恥能治而弗得也。原乎天人之性，核乎邪正之分，權乎禍福之門，終乎榮辱之筭，其昭然矣，故君子舍彼取此。若夫出處不違其時，默語不失其人；天動星回，而辰極猶居其所，璣旋輪轉，而衡軸猶執其中，既明且哲，以保其身，貽厥孫謀，以燕翼子者，昔吾先友，嘗從事於斯矣。
124 	２４陸機辯亡論上下二首，載文選五十三。李善注引孫盛曰『陸機著辯亡論，言吳之所以亡也。』此論純規過秦，過秦首責子嬰，此則致譏歸命；孫皓降晉，封歸命侯。過秦言形勢之不足恃，此則言險阻之不能獨憑；過秦嘆子嬰之不能救敗，此則言歸命之不善守成；此用意之相擬也。吳武烈皇帝慷慨下國以下，筆致擬秦孝公據殽函之固以下；彼二君子以下，句法擬此四君者以下。過秦累敘六國人物，此亦累敘吳朝人物；過秦有嘗以十倍之地以下一節，此有魏氏嘗藉戰勝之威以下一節。過秦有且夫天下非小弱也以下一節。此亦有夫曹劉之將以下一節。過秦有故先王見始終之變一節，此亦有是故先王達經國之長規以下一節。此句讀之相擬也。古人每於名篇。不憚因襲；屈宋以後之九，枚乘以後之七，陳腐可厭；士衡此篇，擬賈雖肖，究嫌碌碌；文又冗繁，故不復錄。２５隋書經籍志易家有晉荊州刺史宋岱周易論一卷。晉書郭舒傳有荊州刺史宗岱，疑即宋岱之誤。晉書郭象傳『郭象字子玄，少有才理，好老莊，能清言，常閑居以文論自娛。永嘉末，病卒。著碑論十二篇。』世說文學篇注引文士傳曰『象少有才理，慕道好學，託志老莊；時人咸以為王弼之亞。』又曰『象作莊子注，最有清辭遵旨。』茲錄郭象莊子序，彥和所謂銳思幾神之區，度宋郭二人，必有專論，今不可考矣。
125 	夫莊子者，可謂知本矣！故未始藏其狂言，言雖無會，而獨應者也。夫應而非會，則雖當無用；言非物事，則雖高不行；與夫寂然不動，不得已而後起者，固有間矣。斯可謂知無心者也。夫心無為，則隨感而應，應隨其時，言唯謹耳。故與化為體，流萬代而冥物；豈曾設對獨遘，而游談乎方外哉！此其所以不經，而為百家之冠也。然莊生雖未體之，言則至矣。通天地之統，序萬物之性，達死生之變，而明內聖外王之道，上知造物無物，下知有物之自造也。其言宏綽，其旨玄妙，至至之道，融微旨雅，泰然遣放，放而不敖。故曰，不知義之所適，猖狂妄行，而蹈其大方。含哺而熙乎澹泊，鼓腹而游乎混茫，至人極乎無親，孝慈終於兼忘。禮樂復乎已能，忠信發乎天光。用其光，則其樸自成；是以神器獨化於玄冥之境，而源流深長也。故其長波之所蕩，高風之所扇，暢乎物宜，適乎民願，弘其鄙，解其懸，灑落之功未加，而矜誇所以散。故觀其書，超然自以為已當，經昆侖，涉太虛，而游惚恍之庭矣。雖復貪婪之人，進躁之士，暫而攬其餘芳，味其溢流，仿佛其音影，猶足曠然有忘形自得之懷；況探其遠情，而玩永年者乎！遂綿邈清遐，去離塵埃，而返冥極者也。
126 	２６晉書王衍傳『王衍字夷甫，魏正始中，何晏王弼等，祖述老莊，立論以為天地萬物皆以無為為本。無也者，開物成務，無往不存者也。陰陽恃以化生，萬物恃以成形，賢者恃以成德，不肖恃以免身，故無之為用，無爵而貴矣。衍甚重之。惟裴頠以為非，著論以譏之，而衍處之自若。』裴頠傳『頠字逸民。頠深患時俗放蕩，不尊儒術，何晏阮籍素有高名於世，口談浮虛，不遵禮法，尸祿□寵，仕不事事。至王衍之徒，聲譽太盛，位高勢重，不以物務自嬰。遂相放效。風教陵遲。乃著崇有之論，以釋其蔽。王衍之徒，攻難交至，並莫能屈。』魏志裴潛傳裴松之注引陸機惠帝起居注曰『頠理具淵博，贍於論難，著崇有貴無二論，以矯虛誕之弊；文辭精富，為世名論。』世說文學篇注引晉諸公贊曰『頠疾世俗尚虛無之理，故著崇有二論以折之。才博喻廣，學者不能究。後樂廣與頠清閑，欲說理，而頠辭喻豐博，廣自以體虛無，笑而不復言。』晉書頠傳載有崇有論，因其為當時名篇，錄之於下：
127 	夫總混群本，宗極之道也；方以族異，庶類之品也，形象著分，有生之體也；化感錯綜，理跡之原也。夫品而為族，則所稟者偏；偏無自足，故憑乎外資；是以生而可尋，所謂理也；理之所體，所謂有也；有之所須，所謂資也；資有攸合，所謂宜也；擇乎厥宜，所謂情也。識智既授，雖出處異業，默語殊塗，所以寶生存宜，其情一也。眾理並而無害，故貴賤形焉；失得由乎所接，故吉兇兆焉。是以賢人君子，知欲不可絕，而交物有會；觀乎往復，稽中定務。惟夫用天之道，分地之利，躬其力任，勞而後饗，居以仁順，守以恭儉，率以忠信，行以敬讓，志無盈求，事無過用，乃可濟乎。故大建厥極，綏理群生，訓物垂範，於是乎在，斯則聖人為政之由也。若乃淫抗陵肆，則危害萌矣。故欲衍則速患，情佚則怨博，擅恣則興攻，專利則延寇，可謂以厚生而失生者也。悠悠之徒，駭乎若茲之釁；而尋艱爭所緣；察夫偏質有弊，而睹簡損之善；遂闡貴無之議，而建賤有之論。賤有則必外形，外形則必遺制，遺制則必忽防，忽防則必忘禮，禮制弗存，則無以為政矣。眾之從上，猶水之居器也。故兆庶之情，信於所習，習則心服其業，業服則謂之理然。是以君人必慎所教，班其政刑，一切之務，分宅百姓，各授四職，能令稟命之者，不肅而安，忽然忘異，莫有遷志；況於據在三之尊，懷所隆之情，敦以為訓者哉！斯乃昏明所階，不可不審。
128 	夫盈欲可損，而未可絕有也。過用可節，而未可謂無貴也。蓋有講言之具者，深列有形之故，盛稱空無之美。形器之故有征，空無之義難檢；辯巧之文可悅，似象之言足惑。眾聽眩焉，溺其成說，雖頗有異此心者，辭不獲濟，屈於所狎，因謂虛無之理，誠不可蓋，唱而有和，多往弗反，遂薄綜世之務，賤功烈之用，高浮游之業，卑經實之賢，人情所殉，篤夫名利，於是文者衍其辭，訥者贊其旨，染其眾也。是以立言藉其虛無，謂之玄妙，處官不親所司，謂之雅遠，奉身散其廉操，謂之曠達；故砥礪之風，彌以陵遲；放者因斯，或悖吉兇之禮，而忽容止之表，□棄長幼之序，混漫貴賤之級。其甚者，至於裸裎，言笑忘宜，以不惜為弘，士行又虧矣。老子既著五千之文，表摭穢雜之弊，甄舉靜一之義，有以令人釋然自夷，合於易之損謙艮節之旨，而靜一守本，無虛無之謂也。損艮之屬，蓋君子之一道，非易之所以為體，守本無也。觀老子之書，雖博有所經，而云『有生於無，以虛為主。』偏立一家之辭，豈有以而然哉？
129 	人之既生，以保生為全；全之所階，以順感為務，若昧道以虧業，則沈溺之釁興，懷末以忘本，則天理之真減；故動之所交，存亡之會也。夫有非有，於無非無；於無非無，於有非有。是以申縱播之累，而著貴無之文；將以絕所非之盈繆，存大善之中節，收流遁於既過，反澄正於胸懷，宜其以無為辭，而旨在全有。故其辭曰，『以為文不足。』若斯，則是所寄之塗，一方之言也。若謂至理，信以無為宗，則偏而害當矣！先賢達識，以非所滯，不之深論；惟班固著難，未足折其情；孫卿揚雄大體抑之猶偏有所許。而虛無之言，日以廣衍，眾家扇起，各列其說，上及造化，下被萬事，莫不貴無。所存僉同，情以眾固，乃號凡有之理，皆義之卑者，薄而鄙焉。辯論人倫，及經明之業，遂易門肆。頠用矍然，申其所懷，而攻者盈集；或以為一時口言，有客幸過，咸見命著文，擿列虛無不允之徵。若未能每事釋正，則無家之義，弗可奪也。頠退而思之，雖君子宅情無求於顯。及其立言，在乎達旨而已。然去聖久遠，異同紛糾，茍少有仿佛，可以崇濟先典，扶明大業，有益於時，則惟患言之不能，焉得靜默及未舉一隅，略示所存而已哉！
130 	夫至無者，無以能生；故始生者，自生也。自生而必體有，則有遺而生虧矣。生以有為已分，則虛無是有之所謂遺者也。故養既化之有，非無用之所能全也。理既有之，眾非無為之所能循也。心非事也，而制事必由於心。然不可以制事以非事，謂心為無也。匠非器也，而制器必須於匠，然不可以制器以非器，謂匠非有也。是以欲收重泉之鱗，非偃息之所能獲也。隕高墉之禽，非靜拱之所能捷也。審投弦餌之用，非無知之所能覽也。由此而觀，濟有者皆有也。虛無奚益於已有之群生哉！
131 	２７梵言般若，此雲智慧也。動絕神源，謂用思至極深之地；即下云般若之絕境也。神源，猶言理源。世說文學篇『丞相乃嘆曰，向來語，乃竟未知理源所歸。』２８世說文學篇『舊云，王丞相過江左，止道聲無哀樂嵇康聲無哀樂論。養生嵇康養生論。言盡意歐陽堅石言盡意論。三理而已，然宛轉關生，無所不入。』２９譏世孝廉二文佚。三國吳志是儀傳注『是儀，本姓氏，以孔融嘲改姓是。』曹植辯道論，列舉當時道士迂怪之語，辨其虛誕，義頗近正，而文實冗庸，茲據孫星衍續古文苑所校錄於下：
132 	曹植辯道論
133 	夫神仙之書，道家之言，乃言傅說上為辰尾宿，歲星降下為東方朔，淮南王安誅於淮南，而謂之獲道輕舉，鉤弋死於雲陽，而謂之尸逝柩空，其為虛妄甚矣哉！中興篤論之士，有桓君山者，其所著述多善，劉子駿嘗問，言人誠能抑嗜欲，闔耳目，可不衰竭乎？時庭下有一老榆，君山指而謂曰，此樹無情欲可忍，無耳目可闔，然猶枯槁腐朽，而子駿乃言可不衰竭，非談也，君山援榆喻之，未是也。何者？余前為王莽典樂大夫，樂記云，文帝得魏文侯樂人竇公，年百八十，兩目盲，帝奇而問之，何所施行？對曰，臣年十三而失明，父母哀其不及事，教臣鼓琴，臣不能導引，不知壽得何力。君山論之曰，頗得少盲專一內視，精不外鑒之助也。先難子駿以內視無益，退論竇公，便以不外鑒證之，吾未見其定論也。君山又曰，方士有董仲君，有罪系獄，佯死數日，目陷蟲出，死而復生，後復竟死，生之必死，君子所達，夫何喻乎。夫至神不過天地，不能使蟄蟲夏逝，震雷冬發，時變則物動，氣移而事應。彼仲君者乃能藏其氣，尸其體，爛其膚，出其蟲，無乃大怪乎
134 	世有方士，吾王悉所招致，甘陵有甘始，廬江有左慈，陽城有郗儉，始能行氣導引，慈曉房中之術，儉善闢谷，悉號三百歲，本所以集之於魏國者，誠恐斯人之徒，挾奸宄以欺眾，行妖隱以惑民，故聚而禁之也。豈復欲觀神仙於瀛洲，求安期於海島，釋金輅而履雲輿，棄六驥而羨飛龍哉。自家王與太子，及餘兄弟，咸以為調笑，不信之矣。然始等知上遇之有恆，奉不過於員吏，賞不加於無功，海島難得而游，六紱難得而佩，終不敢進虛誕之言，出非常之語，餘嘗試郗儉絕穀百日，躬與之寢處，行步起居自若也。夫人不食七日則死，而儉乃如是，然不必益壽，可以療疾而不憚饑饉焉。左慈善修房內之術，差可終命，然自非有志至精，莫能行也。甘始者，老而有少容，自諸術士咸共歸之，然始辭繁寡實，頗有怪言。余嘗闢左右獨與之談，問其所行，溫顏以誘之，美辭以導之，始語餘，吾本師姓韓字世雄，嘗與師於南海作金。前後數四，投數萬斤金於海；又言諸梁時，西域胡來獻香罽腰帶割玉刀，時悔不取也；又言車師之西國，兒生擘背出脾，欲其食少而努行也；又言取鯉魚五寸一雙，令其一著藥，俱投沸膏中，有藥者奮尾鼓鰓，游行沈浮，有若處淵，其一者巳熟而可啖。餘時問言，率可試不？言是藥去此逾萬里，當出塞，始不自行，不能得也。言不盡於此，頗難悉載，故粗舉其巨怪者。始若遭秦始皇漢武帝，則復為徐市欒大之徒也。桀紂殊世而齊惡，奸人異代而等偽，乃如此耶。
135 	又世虛然有仙人之說，仙人者，黨猱猿之屬與，世人得道化為仙人乎？夫雉入海為蛤，燕入海為蜃，當其徘徊其翼，差池其羽，猶自識也，忽然自投，神化體變，乃更與黿鱉為群，豈復自識翔林薄巢垣屋之娛乎？牛哀病而為虎，逢其兄而噬之，若此者何貴於變化耶。夫帝者，位殊萬國，富有天下，威尊彰明，齊光日月，宮殿闕庭，焜燿紫微，何顧乎王母之宮，昆侖之域哉。夫三鳥被致，不如百官之美也；素女常娥，不若椒房之麗也；雲衣雨裳，不若黼黻之飾也；駕螭載霓，不若乘輿之盛也；瓊蕊玉華，不若玉圭之潔也，而顧為匹夫所罔，納虛妄之辭，信眩惑之說，隆禮以招弗臣，傾產以供虛求，散王爵以榮之，清閑館以居之，經年累稔，終無一驗，或歿於沙丘，或崩於五柞，臨時雖復誅其身，滅其族，紛然足為天下一笑矣。若夫玄黃所以娛目，鏗鏘所以聳耳，媛妃所以紹先，芻豢所以悅口也。何以甘無味之味，聽無聲之樂，觀無採之色也。然壽命長短，骨體強劣，各有人焉，善養者終之，勞擾者半之，虛用者夭之，其斯之謂矣。
136 	３０韓詩外傳六『辯者，別殊類使不相害，序異端使不相悖，輸公通意，揚其所謂，使人預知焉，不務相迷也。是以辯者不失所守，不勝者得其所求，故辯可觀也。』徐幹中論覈辯篇曰『俗士之所謂辯者，非辯也。非辯而謂之辯者，蓋聞辯之名而不知辯之實，故目之妄也。俗之所謂辯者，利口者也；彼利口者，茍美其聲氣，繁其辭令，如激風之至，如暴雨之集，不論是非之性，不識曲直之理，期於不窮，務於必勝，以故淺識而好奇者，見其如此也，固以為辯。不知木訥而達道者，雖口屈而心不服也。夫辯者，求服人心也，非屈人口也。故辯之為言別也，為其善分別事類而明處之也，非謂言辭切給而以陵蓋人也。故傳稱春秋微而顯，婉而辯者，然則辯之言必約以至，不煩而諭，疾徐應節，不犯禮教，足以相稱，樂盡人之辭，善致人之志，使論者各盡得其願而與之得解。其稱也無其名，其理也不獨顯，若此則可謂辯。故言有拙而辯者焉，有巧而不辯者焉。君子之辯也，欲以明大道之中也，是豈取一坐之勝哉！故君子之於道也，在彼猶在己也。茍得其中，則我心悅焉，何擇於彼；茍夫其中，則我心不悅焉，何取於此。故其論也，遇人之是則止矣；遇人之是而猶不止，茍言茍辯，則小人也。雖美說，何異乎鵙之好鳴，鐸之喧嘩哉？』３１紀評云『訓詁依文敷義，究與論不同科，此段可刪。』案紀說非是。陳先生曰『按此據鄭君六藝論。王氏聖證論言之。』賈逵云『論，釋也。』是彥和所本。漢書儒林傳『張山拊授信都秦恭延君，恭增師法，至百萬言。』藝文志六藝敘曰『博學者又不思多聞闕疑之義，而務碎義逃難，便辭巧說，破壞形體，說五字之文。至於二三萬言。』顏師古注曰『言其煩妄也。桓譚新論云「秦近君近字誤，當作延。能說堯典篇目，兩字之說。至十餘萬言；但說曰若稽古三萬言。」』御覽學部引作二萬言。又儒林傳『林尊事歐陽高為博士。授平當。平當授九江朱普公文。』案後漢書桓鬱傳『初，桓榮受朱普學章句四十萬言，浮辭繁長，多過其實。及榮入授顯宗，減為二十三萬言。鬱復刪省定成十二萬言。由是有桓君大小太常章句。』據此傳，三十萬當改作四十萬。論衡效力篇『王莽之時，省五經章句，皆為二十萬，博士弟子郭路，夜定舊說，死於燭下。精思不任，絕脈氣滅也。』西漢之末，五經章句，皆極繁衍，若朱普章句僅三十萬言，則比之他經，不為太過，範書不應獨言其浮辭繁長矣。通人謂如揚雄班固之等。揚雄傳『雄少而好學，不為章句，訓詁通而已。』後漢書班固傳『不為章句，舉大義而已。』
137 	鄭玄詩譜曰『魯人大毛公，為訓詁傳於其家，河間獻王得而獻之，以小毛公為博士。』彥和所見尚書孔安國傳，即梅頤偽古文尚書。梅傳實據王肅之注，而附益以舊訓。王肅好賈馬之學，淵源有自，不得概以偽目之。鄭康成注古文尚書又書贊我先師棘下生子安國雲云，是孔氏傳至東漢末尚存也。王肅注更可信為古文。文苑英華卷七百六十六，劉子玄引鄭康成自序云『遭黨錮之事，逃難注禮。黨錮事解，注古文尚書毛詩論語，為袁譚所逼，未至元城，乃注周易。』王鳴盛蛾術編五十八鄭氏著述篇曰『康成坐黨錮十四年，則是注經，三禮居首，閱十四年乃成，用力最深也。』孔穎達周易正義序曰『唯魏世王輔嗣之注，獨冠古今，所以江左諸儒，並傳其學。』３２說文『說，說釋也。從言，兌聲。』說釋，即悅懌。說文系傳通論曰『悅者，彌小也。小而言之曰喜，大而言之曰樂。悅，猶說也，拭也，解脫也。若人心有鬱結，能解釋之也。故於文，心兌為悅。易曰「兌，說也，決也。」心有不快，忽自開決也。詩曰「蜉蝤掘閱。」掘閱者，蜉蝤之掘土，使解開也。』兌為口舌。周易說卦文。說文『兌，說也。』言咨悅懌，咨，疑當作資。舜典『帝曰，龍，朕塈憎疾也。讒說殄行，震驚朕師。命汝作納言，夙夜出納朕命，惟允。』３３伊尹說湯，見呂氏春秋本味篇，文繁不錄。嚴可均曰『案漢志道家有伊尹五十一篇，小說家有伊尹說二十七篇，本注「其語淺薄，似依託也。」此疑即小說家之一篇，孟子伊尹以割烹要湯，謂此篇也。』全上古三代文卷一。
138 	３４史記齊太公世家『呂尚蓋嘗窮困，年老矣，以漁釣奸周西伯。』今六韜文韜文師篇載太公辨釣語。六韜詞意淺近，必出依託，彥和所見，未知即今本文師篇否，文冗庸不錄。
139 	３５左傳僖公三十年『晉侯秦伯圍鄭，以其無禮於晉。鄭伯使燭之武見秦伯曰「秦晉圍鄭，鄭既知亡矣，若亡鄭而有益於君，敢以煩執事；越國以鄙遠，君知其難也。焉用亡鄭以倍鄰。鄰之厚，君之薄也。若舍鄭以為東道主，行李之往來，共其乏困，君亦無所害。且君嘗為晉君賜矣，許君焦瑕，朝濟而夕設版焉，君之所知也。夫晉，何厭之有，既東封鄭，又欲肆其西封，若不闕秦，將焉取之？闕秦以利晉，唯君圖之。」秦伯悅，與鄭人盟，使□子戍之，乃還。』３６史記仲尼弟子列傳『田常欲作亂於齊，憚高國鮑晏，故移其兵，欲以伐魯。孔子聞之，謂門弟子曰「夫魯，墳墓所處，父母之國，國危如此，二三子何為莫出？」子貢請行，孔子許之，遂行。至齊，說田常曰，……故子貢一出，存魯，亂齊，破吳，彊晉，而霸越。子頁一使，使勢相破，十年之中，五國各有變。』案此事亦見家語屈節解及越絕書內傳陳成恆篇，史公誤採戰國策士虛託之語，絕不可信。伊尹以下四事，惟燭武說秦伯可信，其餘悉不錄。
140 	３７轉丸飛鉗，皆鬼谷子篇名，轉丸篇文佚。郝懿行曰『案劉向戰國策序，國策或曰短長。困學紀聞卷十，蒯通善為長短說，主父偃學長短縱橫術，邊通學短長。』３８史記平原君列傳『毛先生一至楚，而使趙重於九鼎大呂。毛先生以三寸之舌，彊於百萬之師。』３９史記蘇秦列傳『秦喟然嘆曰「使我有雒陽負郭田二頃，吾豈能佩六國相印乎！」』後漢書蔡邕傳『連衡者六印磊落。』
141 	張儀列傳『秦惠王封儀五邑。』爾雅釋言『賑，富也。』郭璞注曰『謂隱賑富有。』字亦作殷賑。文選西京賦云『鄉邑殷賑。』亦作殷軫。羽獵賦云『殷殷軫軫。』４０弭，止也，息也。文選子虛賦『弭節徘徊。』注『節，所仗信節也。』史記酈食其傳『淮陰侯聞酈生伏軾下齊七十餘城，乃夜度兵襲齊，齊王田廣以為酈生賣己，遂烹酈生。』又淮陰侯列傳『高祖捕蒯通，欲烹之。通曰「秦失其鹿，天下共逐之；欲為陛下所為者甚眾，顧力不能耳。又可盡烹之邪！」乃釋通不烹。』又陸賈列傳『陸生游漢廷公卿間，名聲籍甚。』以上三人，皆戰國末漢初之辯士也。張釋，即張釋之，去之字，便文耳。漢書張釋之傳『釋之既朝畢，因前言便宜事。文帝曰，卑之，毋甚高論，令今可行也。』顏師古注『令其議論依附時事也。』漢書杜欽傳附杜周傳。贊曰『欽浮沈當世，好謀而成，以建始之初，深陳女戒，終如其言；庶幾乎關雎之見微，非夫浮華博習之徒所能規也。』文辯之語，本此贊意。又游俠傳『樓護，字君卿，與谷永俱為五侯上客。長安號曰「谷子雲筆札，樓君卿唇舌。」言其見信用也。』本書知音篇，亦稱君卿唇舌。頡頏萬乘，謂酈蒯張之屬；抵噓公卿，謂陸杜樓諸人也。札樸三『揚雄解嘲「鄒衍以頡頏而取世資。」夏侯湛東方朔畫贊「茍出不可以直道也，故頡頏以傲世。」案頡頏，猶上下浮沈也。詩「燕燕於飛，頡之頏之。」傳云「飛而上曰頡，飛而下曰頏。」』黃注云『抵噓疑作抵戲，杜周傳贊「業因勢而抵□。」注「□音詭，一說□讀與戲同音，許宜反。險也。言擊其危險之處。鬼谷有抵戲篇也。」』案諧隱篇『謬辭詆戲，』謂嘲戲取說也，此抵噓即詆戲之字誤，黃注似迂。並順風以託勢，莫能逆波而溯洄，二語精絕。漢代學術文章，皆可作如此觀。
142 	４１史記魏豹列傳『漢王聞魏豹反，謂酈生曰「緩頰往說魏豹，能下之，吾以萬戶封若。」』漢書高紀注引張晏曰『緩頰，徐言引譬喻也。』不專緩頰，亦在刀筆；謂不僅口說，落於筆札者，亦得稱說。史記蕭相國世家太史公曰『蕭相國何，於秦時為刀筆吏。』漢書蕭何傳贊師古注曰『刀，所以削書也。古者用簡牒，故吏皆以刀筆自隨也。』撫會，猶言合機。
143 	４２範睢上書秦昭王戰國策五又見史記範睢傳。臣聞明主蒞正，有功者不得不賞，有能者不能不官。勞大者其祿厚；功多者其爵尊；能治眾者其官大。故不能者不敢當其職焉，能者亦不得蔽隱。使以臣之言為可，則行而益利其道；若將弗行，則久留臣無為也。語曰『庸主賞所愛而罰所惡。明主則不然，賞必加於有功，刑必斷於有罪。』今臣之胸不足以當椹質，要不足以待斧鉞，豈敢以疑事嘗試於王乎！雖以臣為賤而輕辱臣，獨不重任臣者，後無反覆於王前耶！臣聞周有砥厄，宋有結綠，梁有懸黎，楚有和璞，此四寶者，工之所失也，而為天下名器。然則聖王之所棄者，獨不足以厚國家乎！臣聞善厚家者取之於國；善厚國者取之於諸侯。天下有明主，則諸侯不得擅厚矣。是何故也？為其凋榮也。良醫知病人之死生，聖主明於成敗之事。利則行之，害則舍之，疑則少嘗之，雖堯舜禹湯復生，弗能改已。語之至者臣不敢載之於書，其淺者又不足聽也。意者臣愚而不闔於王心耶？抑其言臣者，將賤而不足聽耶？非若是也，則臣之志，願少賜游觀之閑，望見足下而入之。
144 	４３李斯上始皇書文選。臣聞吏議逐客，竊以為過矣。昔穆公求士，西取由余於戎，東得百里奚於宛，迎蹇叔於宋，來邳豹公孫支於晉。此五子者，不產於秦，穆公用之，並國三十，遂霸西戎。孝公用商鞅之法，移風易俗，民以殷盛，國以富彊，百姓樂用，諸侯親服，獲楚魏之師，舉地千里，至今治彊。惠王用張儀之計，拔三川之地，西並巴蜀，北收上郡，南取漢中，包九夷，制鄢郢，東據成皋之險，割膏腴之壤，遂散六國之從，使之西面事秦，功施到今。昭王得範睢，廢穣侯，逐華陽，彊公室，杜私門，蠶食諸侯，使秦成帝業。此四君者，皆以客之功。由此觀之，客何負於秦哉！向使四君卻客而弗納，疏士而弗用，是使國無富利之實，而秦無彊大之名也。
145 	今陛下致昆山之玉，有隨和之寶，垂明月之珠，服太阿之劍，乘纖離之馬，建翠鳳之旗，樹靈□之鼓。此數寶者，秦不生一焉，而陛下悅之，何也？必秦國之所生然後可，則夜光之璧不飾朝廷，犀象之器不為玩好，而趙衛之女不充後庭，駿馬駃騠不實外廄，江南金錫不為用，西蜀丹青不為採。所以飾後宮，充下陳，娛心意，悅耳目者，必出於秦然後可，則是宛珠之簪，傅璣之珥，阿縞之衣，錦繡之飾，不進於前，而隨俗雅化，佳冶窈窕趙女不立於側也。夫擊甕叩缶，彈箏搏髀而歌呼嗚嗚快耳者，真秦之聲也，鄭衛桑間韶虞武象者，異國之樂也。今棄叩缶擊甕而就鄭衛，退彈箏而取韶虞，若是者何也？快意當前，適觀而已矣。今取人則不然，不問可否，不論曲直，非秦者去，為客者逐，然則是所重者在乎色樂珠玉，而所輕者在乎民人也。此非所以跨海內制諸侯之術也。
146 	臣聞地廣者粟多，國大者人眾，兵彊者則士勇，是以太山不讓土壤，故能成其大，河海不擇細流，故能就其深，王者不卻眾庶，故能明其德。是以地無四方，民無異國，四時充美，鬼神降福，此五帝三王之所以無敵也，今乃棄黔首以資敵國，卻賓客以業諸侯，使天下之士退而不敢西向，裹足不入秦。此所謂藉寇兵而齎盜糧者也。夫物不產於秦，可寶者多，士不產於秦，願忠者眾。今逐客以資敵國，損民以益讎，內自虛而外以樹怨諸侯，求國無危，不可得也。
147 	４４校勘記『煩字可疑。案煩當作順，檄移篇順誤作煩。可以互證，又封禪篇文理順序，順元誤作煩，是亦一證矣。』韓非子說難篇，精微周密，可作參考，茲依史記六十三韓非傳，錄於下。凡說之難，非吾知之有以說之難也；又非吾辯之難，能明吾意之難也；又非吾敢橫失能盡之難也。凡說之難，在知所說之心，可以吾說當之。所說出於為名高者也，而說之以厚利，則見下節而遇卑賤，必棄遠矣。所說出於厚利者也，而說之以名高，則見無心而遠事情，必不收矣。所說實為厚利而顯為名高者也，而說之以名高，則陽收其身而實疏之。若說之以厚利，則陰用其言而顯棄其身。此之不可不知也。
148 	夫事以密成而以洩敗。未必其身洩之也，而語及其所匿之事，如是者身危。貴人有過端，而說者明言善議以推其惡者，則身危。周澤未渥也而語極知，說行而有功，則德亡，說不行而有敗，則見疑，如是者身危。夫貴人得計而欲自以為功，說者與知焉，則身危。彼顯有所出事，迺自以為也，故說者與知焉，則身危。彊之以其所必不為，止之以其所不能已者，身危。故曰，與之論大人，則以為間己；與之論細人，則以為鬻權；論其所愛，則以為借資；論其所憎，則以為嘗己；徑省其辭，則不知而屈之；泛濫博文，則多而久之；順事陳意，則曰怯懦而不盡；慮事廣肆，則曰草野而倨侮；此說之難，不可不知也。
149 	凡說之務，在知飾所說之所敬而滅其所醜；彼自知其計，則無以其失窮之；自勇其斷，則無以其敵怒之；自多其力，則無以其難概之；規異事與同計，譽異人與同行者，則以飾之，無傷也；有與同失者，則明飾其無失也。大忠無所拂辭，悟言無所擊排，迺後申其辯知焉；此所以親近不疑，知盡之難也。得曠日彌久而周澤既渥，深計而不疑，交爭而不罪，迺明計利害以致其功，直指是非以飾其身，以此相持，此說之成也。
150 	伊尹為庖，百里奚為虜，皆所由干其上也。故此二子者，皆聖人也，猶不能無役身而涉世，如此其污也，則非能仕之所設也。宋有富人，天雨墻壞，其子曰，不築且有盜，其鄰之父亦云。暮而果大亡其財，其家甚知其子，而疑鄰人之父。昔者鄭武公欲伐胡，迺以其子妻之，因問群臣曰，吾欲用兵，誰可伐者？關其思曰，胡可伐。迺戮關其思，曰，胡，兄弟之國也，子言伐之，何也？胡君聞之，以鄭為親己而不備鄭；鄭人襲胡，取之。此二說者，其知皆當矣，然而甚者為戮，薄者見疑，非知之難也，處知則難矣。昔者彌子瑕見愛於衛君，衛國之法，竊駕君車者罪至刖。既而彌子之母病，人聞，往夜告之；彌子矯駕君車而出。君聞之而賢之，曰，孝哉，為母之故而犯刖罪。與君游果園，彌子食桃而甘，不盡而奉君。君曰，愛我哉，忘其口而念我。及彌子色衰而愛弛，得罪於君。君曰，是嘗矯駕吾車，又嘗食我以其餘桃。故彌子之行，未變於初也，前見賢而後獲罪者，愛憎之至變也。故有愛於主，則知當而加親；見憎於主，則罪當而加疏。故諫說之士，不可不察愛憎之主而後說之矣。夫龍之為蟲也，可擾狎而騎也，然其喉下有逆麟徑尺，人有嬰之，則必殺人。人主亦有逆鱗，說之者能無嬰人主之逆鱗，則幾矣。
151 	４５漢書鄒陽傳陽與吳嚴忌枚乘等俱仕吳，皆以文辯著名。久之，吳王以太子事怨望，稱疾不朝，陰有邪謀。陽奏書諫，為其事尚隱，惡指斥言，故先引秦為諭，因道胡越齊趙淮南之難，然後迺致其意。其辭曰：臣聞秦倚曲臺之宮，懸衡天下，畫地而不犯，兵加胡越，至其晚節末路，張耳陳勝連從兵之據，以叩函谷，咸陽遂危。何則？列郡不相親，萬室不相救也。今胡數涉北河之外，上覆飛鳥，下不見伏菟，鬥城不休，救兵不止，死者相隨，輦車相屬，轉粟流輸，千里不絕。何則？彊趙責於河間，六齊望於惠後，城陽顧於盧博，三淮南之心思墳墓，大王不憂，臣恐救兵之不專，胡馬遂進窺於邯鄲，越水長沙，還舟青陽，雖使梁並淮陽之兵，下淮東，越廣陵，以遏越人之糧，漢亦折西河而下，北守漳水，以輔大國，胡亦益進，越亦益深，此臣之所為大王患也。
152 	臣聞交龍襄首奮翼，則浮雲出流，霧雨咸集；聖主底節修德，則游談之士歸義思名。今臣盡智畢議，易精極慮，則無國不可奸，飾固陋之心，則何王之門不可曳長裾乎！然臣所以歷數王之朝，背淮千里而自致者，非惡臣國而樂吳民也，竊高下風之行，尤說大王之義，故願大王之無忽，察聽其志。臣聞鷙鳥絫百，不如一鶚，夫全趙之時，武力鼎士，袨服叢臺之下者，一旦成市，而不能止幽王之湛患，淮南連山東之俠，死士盈朝，不能還厲王之西也。然而計議不得，雖諸賁不能安其位亦明矣。故願大王審畫而已。始孝文皇帝據關入立，寒心銷志，不明求衣。自立天子之後，使東牟朱虛東褒義父之後，深割嬰兒王之，壤子王梁代，益以淮陽，卒僕濟北，囚弟於雍者，豈非象新垣平等哉！今天子新據先帝之遺業，左規山東，右制關中，變權易勢，大臣難知，大王弗察，臣恐周鼎復起於漢，新垣過計於朝，則我吳遺嗣，不可期於世矣。高皇帝燒棧道，水章邯，兵不留行，收弊民之倦，東馳函谷，西楚大破，水攻則章邯以亡其城，陸擊則荊王以失其地，此皆國家之不幾者也。願大王熟察之。
153 	又陽傳云『景帝少弟梁孝王貴盛亦待士，於是鄒陽枚乘嚴忌知吳不可說，皆去之梁，從孝王游。陽為人有智略，慷慨不茍合，介於羊勝公孫詭之間。勝等疾陽，惡之孝王。孝王怒，下陽吏，將殺之。陽客游，以讒見禽，恐死而負絫，乃從獄中上書。書奏孝王，孝王立出之，卒為上客。』上梁王書文繁不錄。
154 	４６後漢書馮衍傳『馮衍，字敬通。更始二年，遣尚書僕射鮑永行大將軍事，安集北方，衍以計說永云云。』文繁不錄。章懷注曰『東觀記，衍更始時為偏將軍，與鮑永相善，更始既敗，固守不以時下。建武初，為揚化大將軍掾，闢鄧禹府，數奏記於禹，陳政言事。自明君以下，皆是諫鄧禹之詞，非勸鮑永之說，不知何據，有此乖違。』嚴可均曰全後漢文二十。『案章懷注，據東觀記謂是諫鄧禹之詞，非說鮑永。今考建武初，衍未闢鄧禹府，禹亦未至並州。至罷兵來降，見黜之後，始詣鄧禹耳。此當從範書作說鮑永為是。』據東觀記，衍數說鄧禹，全後漢文僅輯得三條，亡佚殆盡矣。衍在光武時，被黜，仕不得顯，卒至西歸故郡，閉門自保，不敢復與親故通，所謂歷騁而罕遇也。
155 	４７紀評曰『樹義甚偉。』４８陸機文賦曰『論精微而朗暢，說煒燁而譎誑。』李善注曰『說以感動為先，故煒燁譎誑。』士衡蓋指戰國策士而言。彥和謂言資悅懌，正即煒燁之義。惟當以忠信為本，不可流于譎誑。紀氏稱為樹義甚偉，是也。
156 	詔策第十九
157 	皇帝御孫云御覽五九三引作馭宇，其言也神。淵嘿黼孫云御覽作負扆，而響盈四表，唯孫云御覽唯上有其字詔策乎１！昔軒轅唐虞，同稱為命。命之為義，制性之本也２。其在三代，孫云御覽代作王事兼誥誓。誓以訓孫云御覽作誡戎，誥以敷政，命喻自天，故授官元作管錫胤３。易之姤象，後以施命誥四方。誥命動民，若天下之有風矣４。降及七國，並稱曰令。鈴木云王本同嘉靖本梅本下令字作命御覽兩令字並作命閔本岡本張本同令者，使也５。秦並天下，改命曰制６。漢初定儀則，則命有四品：疑衍一則字以定儀為讀孫云御覽則字不重無命字一曰策書，二曰制書，三曰詔書，四曰戒敕。孫云御覽敕並作敕敕戒州部，鈴木云御覽作郡嘉靖本作邦詔誥百官，制施赦命，孫云御覽作敕令策封王侯７。策者，簡也。制者，裁也。詔者，告也。敕者，正也８。詩云畏此簡書；易稱君子以制度數；顧校作數度禮稱明君之詔；書稱敕天之命；並本經典以立名目。遠詔近命，習秦制也９。記稱絲綸，所以應接群后１０。虞重納言，周貴喉舌１１。故兩漢詔誥，鈴木云御覽作令職在尚書１２。王言之大，動入史策，其出如綍，不反若汗１３。是以淮南有英才，武帝使相如視草１４；隴右多文士，光武加意於書辭；豈直取美當時，亦敬慎來葉矣１５。觀文景以前，詔體浮新；孫云御覽作雜武帝崇儒，選言弘奧１６。策封三王，文同訓典；勸元作觀謝改戒淵雅，垂範後代１７；及制誥黃雲誥當作詔嚴助，即云厭承明廬。蓋寵才之恩也１８。孝宣璽書，賜太守陳遂，賜太守元作責博士考漢書改汪本作責博進陳遂亦故舊之厚也。１９逮孫云御覽作及光武撥亂，留意斯文，孫云御覽作詞採而造次喜怒，時或偏濫。詔賜鄧禹，稱司徒為堯，敕責侯霸，稱黃鉞一下２０。若斯之類，實乖憲章２１。暨明帝鈴木云御覽帝作章崇學，雅元作惟朱改詔間出。安和政弛，鈴木云御覽作和安弛作弛禮閣鮮才，每為詔敕，假手外請２２。建安之末，文理代興，潘勖九錫，典雅逸群。２３衛覬元作凱孫改顧校作覬孫云御覽作覬禪誥，符命孫云御覽作採炳耀，弗可加已孫云御覽弗作不已作也２４。自魏晉誥策，孫云御覽作詔策職在中書，劉放張華，互管孫云御覽作管於斯任，施命孫云御覽作令發號，洋洋盈耳２５。魏文帝下詔，孫云御覽作魏文以下辭義多偉，至於作威作福，其萬慮之一弊乎２６！晉氏中興，唯明帝崇才，以溫嶠文清，故引入元脫朱按御覽補中書。自斯以後，體憲元作慮朱改孫云御覽作憲風流矣２７。夫王言崇秘，大觀在上，所以百闢其刑，萬邦作孚２８。故授官選賢，則義炳重離之輝；優文封策，則氣含風孫云御覽作雲雨之潤；敕戒恆誥，則筆吐星漢之華；治孫云御覽作啟戎燮伐，則聲有洊雷之威；眚災肆赦，則文有春露之滋；明罰敕法，則辭有秋霜之烈；此詔策之大略也２９。戒敕為文，實詔之切者，周穆命郊元作鄧朱考穆天子傳改父受敕憲，此其事也３０。魏武稱作敕戒當指事而語，一作誥從御覽改勿得依違；曉治要矣。及晉武敕戒，備告百官：敕都督以兵要，戒州牧以董司，警郡守以恤隱，勒牙門以御衛，有訓典焉３１。
158 	戒者，慎也，禹稱戒之用休。君父至尊，在三罔元作同許改孫云御覽作罔極３２，漢高祖孫云御覽無祖字之敕太子，東方朔之戒子，亦顧命之作也３３。及馬援已下，各貽家戒３４。班姬女戒，足稱母師也３５。教者，效也。出言而民效也。孫云御覽上效作效下效作效契敷五教，孫云御覽無此四字故王侯稱教３６。昔鄭弘孫云御覽作宏之守南陽，條教為後所述，乃事緒明也３７。孔融之守北海，文教麗而罕孫云御覽罕下有施字於理，乃治體乖也３８。若諸葛孔明之詳約，庾稚恭之明斷，並理得而辭中，教一作辭從御覽改之善也３９。自教以下，則又有命。詩云有命在天，明鈴木雲岡本作命為重也４０。周禮曰師氏詔王為輕命鈴木雲岡本作詔為輕梅本為上有明詔二字無命字４１。今詔重而命輕者，古今之變也。
159 	贊曰：皇王施令，寅嚴宗誥。我有絲言，兆民尹好４２。輝音峻舉，鴻風遠蹈。騰義飛辭，渙其大號。鈴木云王本岡本渙誤作煥１　說文宇，籀文從禹，作宇。文選沈約奏彈王源『自宸歷御宇。』漢書成帝紀贊曰『臨朝淵嘿，尊嚴若神。』尚書顧命『設黼扆。』偽孔傳曰『扆屏風，畫為斧文，置戶牖間。』禮記曲禮下『天子當扆而立。』２　性，疑當作姓。說文『姓，人所生也。從女從生，生亦聲。古之神聖母感天而生子，故稱天子。』古人最重得姓，故黃帝二十五子，其得姓者十四人。契為司徒，賜姓子氏；柏翳為舜主畜，賜姓嬴；蓋必立功有德，始得賜姓也。國語周語下『皇天嘉之，祚以天下，賜姓曰姒，氏曰有夏。祚四嶽國，命為侯伯，賜姓曰姜，氏曰有呂。……唯有嘉功，以命姓受祀，迄於天下。命姓受氏而附之以令名。』制姓，猶言賜姓命姓矣。凡命姓者，亦必授之以官，故百姓即為百官也。禪讓之際，尤必稱天而命之，論語堯曰篇『堯曰「咨爾舜！天之歷數在爾躬，允執其中，四海困窮，天祿永終。」舜亦以命禹。』彥和之意，以為命之本義，由於制姓，至三代始事兼誥誓耳。
160 	３　黃注『誓以訓戎，書甘誓湯誓泰誓牧誓費誓秦誓是也。誥以敷政，書召誥洛誥是也。命以授官，書微子之命蔡仲之命畢命冏命是也。』春秋元命苞『命者，天之命也。』萬物咸命於天，故天命單謂之命。授官，謂如唐虞三代之命官。周禮春官典命注『謂王遷秩群臣之書。』錫胤謂如軒轅唐虞之命姓。說文『胤，子孫相承續也。』爾雅釋詁『胤，繼也。』錫胤，猶言賜姓。大雅既醉『君子萬年，永錫祚胤。』４　易姤卦象曰『天下有風，姤，後以施命誥四方。』姤卦巽下乾上。正義曰『風行天下，則無物不遇，故為遇象。彖曰『姤，遇也，柔遇剛也。』故為遇之象。後以施命誥四方者，風行草偃，天之威令，故人君法此以施教命，誥於四方也。』５　說文『命，使也。』『令，發號也。』漢書東方朔傳『令者，命也。』賈子禮容語下『命者，制令也。』戴侗六書故曰『命者，令之物也。令出於口，成而不可易之謂命。秦始皇改令曰詔，命曰制，即詔與制，可以見命令之分。』朱駿聲通訓定聲云『按在事為令，在言為命，散文則通，對文則別。』６　史記秦始皇本紀二十六年『丞相綰等議上尊號王為泰皇，命為制，令為詔。』獨斷曰『詔，猶誥也。三代無其文，秦漢有焉。』７　『漢初定儀則，則命有四品。』上則字疑當作法。史記叔孫通列傳『定宗廟儀法，及稍定漢諸儀法，皆叔孫生為太常所論著也。』本書章表篇『漢定禮儀，則有四品，』本篇則五字為句。則字有寫作□者，傳書者誤分為二則字，因綴於上句而奪去法字。蔡邕獨斷『漢天子正號曰皇帝，其言曰制詔，其命令一曰策書，二曰制書，三曰詔書，四曰戒書。策書－策者，簡也。禮曰「不滿百文，不書於策。」其制長二尺，短者半之，其次一長一短。兩編。下附篆書，起年月日，稱皇帝曰，以命諸侯王三公。其諸侯王三公之薨於位者，亦以策書誄謚其行而賜之，如諸侯之策。三公以罪免，亦賜策文，體如上策而隸書，以尺一木兩行，唯此為異者也。制書－帝者制度之命也。其文曰制詔三公。赦令贖令之屬是也。詔書－詔，誥也。有三品：其文曰「告某官，官如故事，」是為詔書。群臣有所奏請，尚書令奏之下有制曰，天子答之曰「可。」史記始皇本紀集解引蔡邕曰『群臣有所奏請，尚書令奏之，下有司曰制。天子答之曰可。』若下某官云云，亦曰詔書。群臣有所奏請，無尚書令奏制字，則答曰「巳奏如書，」本官下所當至，亦曰詔書。戒書－戒敕刺史太守及三邊營官，被敕文曰，有詔敕某官，是為戒敕也。世皆名此為策書，失之遠矣。』８　說文『策，馬箠也。』『冊，符命也。諸侯進受於王也。象其札一長一短中有二編之形。』經傳多假策為冊。書金滕『史乃冊祝。』鄭注『冊，謂簡書也。』儀禮聘禮正義『簡者，未編之稱，策，是眾簡相連之名。』左氏春秋序正義『單執一札謂之簡；連編諸簡，乃名為策。』釋名釋書契『策書，教令於上，所以驅策諸下也。漢制，約敕封侯曰冊，冊，賾也，敕使整賾，不犯之也。』說文『制，裁也。從刀從未。未，物成有滋味，可裁斷。』廣雅釋詁一『制，折也。』魯論語『片言可以制獄。』古論語作折獄。孟子『可使制梃。』注『作也。』後漢書蔡邕傳『制作，國之典也。』說文『詔，告也，從言從召，召亦聲。』通訓定聲曰『按周禮諸職，凡言詔者，皆下告上之辭。周禮職各注皆以告訓詔。』釋名釋典藝『詔書。詔，照也。人暗不見事宜，則有所犯，以此照示之，使昭然知所由也。』管子小稱篇『仲父亦將何以詔寡人。』又小匡篇『鮑叔曰，君詔使者曰，寡君有不令之臣，在君之國。願請之以戮群臣。』管子書出戰國，是當時已有尊告卑之意。
161 	說文『敕，誡也。』小爾雅廣言『敕，正也。』虞書皋陶謨『敕天之命。』傳『正也。』此彥和所本。顧炎武金石文字記曰『敕者，自上命下之辭。漢時人官長行之掾屬，祖父行之子孫，皆曰敕。前史陳咸傳言「公移敕書，」而孫寶之告督郵，何並之告武吏，俱載其文為敕曰。他如韋賢丙吉趙廣漢韓延壽王尊朱博龔遂之傳，其言敕者凡十數見。後漢書始變為敕，而後人因之。何曾傳「人以小紙為書者，敕記室勿報。」則晉時上下猶通稱之也。至南北朝以下，則此字惟朝廷專之，而臣下不敢用。』北齊樂陵王百年習書數敕字，以大逆論被殺。說文有敕無敕，呂忱字林始有之。一切經音義六引。敕在說文力部，訓勞也，從力來聲，與敕字音義全異。徐灝說文解字注箋曰『敕字束旁，與來字草書相似，因偽為敕。』９　詩小雅出車『畏此簡書。』傳曰『簡書，戒命也。』正義『古者無紙，有書之於簡，謂之簡書。』易節卦象辭『澤上有水，節，君子以制數度，議德行。』制度數當依易本文作數度。尚書益稷『敕天之命，惟時惟幾。』孔傳曰『敕，正也。奉正天命以臨民，惟在順時，惟在慎微。』陳先生曰『明君之詔，明君當是明神之誤，周禮司盟「北面詔明神」是也。』遠詔，謂書於簡策者，近命，則面諭也。
162 	１０禮記緇衣『王言如絲，其出如綸；王言如綸，其出如綍。』注『言言出彌大也。綍，引棺索也。』綸粗於絲，綍又大於綸。
163 	１１尚書舜典『命龍作納言。』詩大雅烝民『出納王命，王之喉舌。』１２續漢書百官志三『尚書令一人。本注曰「承秦所置。」尚書六人。侍郎三十六人。本注曰「主作文書起草。」』劉昭注補曰『尚書龍作納言，出入帝命。應劭曰，今尚書官，王之喉舌。』１３漢書劉向傳『易曰「渙汗其大號；」言號令如汗，汗出而不反者也。』１４漢書淮南王傳『時武帝方好藝文，以安屬為諸父，辯博善為文辭，甚尊重之。每為報書及賜，常召司馬相如等視草乃遣。』１５後漢書隗囂傳『囂賓客掾史，多文學士，每所上事，當世士大夫皆諷誦之。故帝有所辭答，尤加意焉。』又周榮傳『古者帝王有所號令，言必弘雅，辭必溫麗，垂於後世，列於典經，故仲尼嘉唐虞之文章，從周室之鬱鬱。』１６史記儒林列傳序『漢興，尚有干戈平定四海，亦未暇遑庠序之事也。孝惠呂后時，公卿皆武力有功之臣。孝文時頗徵用，言孝文稍用文學之士居位。然孝文帝本好刑名之言。及至孝景，不任儒者。今上即位，武安侯田蚡為丞相，絀黃老刑名百家之言，延文學儒者數百人。公孫弘為學官，悼道之鬱滯，乃請曰「臣謹案詔書律令下者，明天人分際，通古今之義，文章爾雅，訓辭深厚，恩施甚美。小吏淺聞，不能究宣，無以明布諭下。」制曰可。自此以來，則公卿大夫士吏斌斌多文學之士矣。』校勘記『御覽新作雜，雜字是也。』１７史記三王世家載元狩六年策封三王文，茲錄如下：
164 	策封齊王閎
165 	維六年漢書作惟元狩六年，四月乙巳，皇帝使御史大夫湯廟立子閎為齊王。曰，於戲！小子閎。受茲青社。朕承祖考，漢書作天序。維稽古建爾國家，封於東土，世為漢藩輔。於戲念哉！恭朕之詔。惟命不於常，人之好德，克明顯光。義之不圖，俾君子怠。悉爾心，允執其中，天祿永終。厥有□不臧，乃兇於而國，害於爾躬。於戲！保國艾民。可不敬與！王其戒之！史記三王世家漢書武五子傳。
166 	策封燕王旦
167 	維六年四月乙巳，皇帝使御史大夫湯廟立子旦為燕王。曰，於戲！小子旦，受茲玄社。朕承祖考，維稽古建爾國家，封於北土，世為漢藩輔。於戲，葷粥氏虐老獸心，侵犯寇盜，加以奸巧邊萌。於戲！朕命將率徂征厥罪，萬夫長，千夫長，三十有二君漢書作帥。皆來，降旗奔師，葷粥徙域，北州以綏，悉爾心，毋作怨，毋俷德，漢書作毋作棐德。毋乃廢備，非教士不得從征。於戲！保國艾民，可不敬與！王其戒之！同上，漢書有刪節。
168 	策封廣陵王胥
169 	維六年四月乙巳，皇帝使御史大夫湯廟立子胥為廣陵王。曰，於戲！小子胥，受茲赤社。朕承祖考，維稽古建爾國家，封於南土，世為漢藩輔。古人有言曰，大江之南，五湖之間，其人輕心，揚州保彊，三代要服，不及以政。漢書作正。於戲！悉爾心，戰戰兢兢，乃惠乃順，毋侗漢書作桐。好佚，毋邇宵人，維法維則。書云，臣不作威，不作福，靡有後羞。於戲！保國艾民，可不敬與！王其戒之！同上，漢書有刪節。褚先生曰『武帝之時，同日而俱拜三子為王，為作策以申戒之。』１８漢書嚴助傳武帝賜嚴助書『制詔會稽太守。君厭承明之處，勞侍從之事，懷故土出為郡吏。會稽東接於海，南近諸越，北枕大江，間者闊焉，久不聞問，具以春秋對，毋以蘇秦縱橫。』黃校誥作詔，是也。
170 	１９漢書游俠傳『陳遵祖父遂，字長子。宣帝微時與有故，相隨博弈，數負進。及宣帝即位，用遂，稍遷至太原太守。迺賜遂璽書曰「制詔太原太守。官尊祿厚，可以償博進矣。妻君寧遂之妻名。時在旁，知狀。」遂於是辭謝，因曰「事在元平元年赦令前。」其見厚如此，』荀悅漢紀云『杜陵陳遂，字長子。上微時與上游戲博弈，數負遂。上即位，稍見進用，至太原太守。乃賜遂璽書曰「制詔太原太守。官尊祿重，可以償博負矣。」』札移十二『孝宣璽書賜太守陳遂。注云「賜太守，元作責博士，考漢書改。汪本作責博進陳遂。」馮校云「賜太守，元版作責博士，梅鼎祚所改也。當作責博進。」紀云「當作償博進，改為賜太守，似非。」案疑當作責博於陳遂。此陳遂負博進，璽書責其償，漢書所載甚明。元本惟於字偽作士，責博二字則不誤。梅黃固妄改，紀校亦誤讀漢書，皆不足馮也。』案孫說亦非也。宣帝微時，依許廣漢兄弟及祖母家史氏，其貧可知。陳遂杜陵豪右，何至博負而不償耶！宣帝謂我賜汝之尊官厚祿，可以抵償負汝之□矣。錢大昕云，進本作□。妻君寧雲云者，猶言君寧知我所負之數，明足以相抵也。參以漢紀，語意更顯。宣帝與遂親厚，賜璽書以為戲；遂恃有故恩，因曰事在赦令前，亦戲辭也。故漢書曰『其見厚如此。』彥和本文當作償博與陳遂。
171 	２０後漢書鄧禹傳『敕鄧禹曰，司徒堯也，亡賊桀也。長安吏人遑遑，無所依歸，宜以時進討，鎮慰西京，系百姓之心。』又馮勤傳璽書賜侯霸曰『崇山幽都何可偶，黃鉞一下無處所。欲以身試法耶？將殺身以成仁耶？』２１續漢書百官志三補注引決錄注曰『丁邯遷漢中太守。妻弟為公孫述將，收妻送南鄭獄，免冠徒跣自陳。詔曰「漢中太守妻，乃系南鄭獄，誰當搔其背垢者。懸牛頭，賣馬脯；盜跖行，孔子語。以邯服罪，且邯一妻，冠履勿謝。」』意謂邯妻弟為敵將，何必以邯妻服罪。此亦所謂乖憲之類。
172 	２２明帝，如永平二年詔驃騎將軍三公及幸闢雍行養老禮詔；章帝，如建初四年使諸儒共正經義詔，令選高材生受古學詔，皆所謂雅詔間出者。御覽帝作章，是也。安和當作和安。後漢竇憲傳『和帝即位，太后臨朝，憲以侍中內幹機密，出宜誥命。其所施為，輒外令太傅鄧彪奏，內白太后，事無不從。』安帝政在外戚鄧氏，度亦如竇憲故事，所謂『假手外請』也。
173 	２３周禮大宗伯職『以九儀之命正邦國之位。』韓詩外傳八『傳曰諸侯之有德，天子錫之。一錫車馬，再錫衣服，三錫虎賁，四錫樂器，五錫納陛，六錫朱戶，七錫弓矢，八錫鈇鉞，九錫秬鬯。』後漢書獻帝紀章懷注引禮含文嘉曰『九錫，謂一曰車馬，二曰衣服，三曰樂器，四曰朱戶，五曰納陛，六曰虎賁七百人，七百斧鉞，八曰弓矢，九曰秬鬯。』白虎通論九錫引禮說樂器作樂則。漢書武帝紀『三適謂之有功，乃加九錫。』應劭曰『一曰車馬，……物名同韓詩外傳，次序略異。此皆天子制度，尊之故事事錫與，但數少耳。』張晏曰『九錫，經本無文，周禮以為九命。春秋說有之。』漢書王莽傳上載張竦為陳崇草奏，稱莽功德，列舉多條。潘勖冊魏公九錫文近擬竦文，遠學尚書，自後大盜移國，莫不作九錫文，如塗附塗，而典贍雅飭，則無有及此者。文選三十五魏志武帝紀載其文，依文選錄於下。
174 	制詔：使持節丞相領冀州牧武平侯。魏志無此句。朕以不德，朕上有曰字。少遭閔兇，越在西土，遷於唐衛，當此之時，若綴旒然。宗廟乏祀，社稷無位，群兇覬覦，分裂諸夏，一人尺土，朕無獲焉。即我高祖之命，將墜於地，朕用夙興假寐，震悼于厥心。曰惟祖惟父，股肱先正，其孰恤朕躬。乃誘天衷，誕育丞相，保又我皇家，弘濟于艱難，朕實賴之。今將授君典禮，其敬聽朕命！
175 	昔者董卓初興國難，群後失位，以謀王室；君則攝進，首啟戎行。此君之忠於本朝也。後及黃巾反易天常，侵我三州，延於平民。君又討之，剪除其跡，以寧東夏。此又君之功也。韓暹楊奉專用威命，又賴君勛，克黜其難，遂建許都，造我京畿，設官兆祀，不失舊物，天地鬼神，於是獲又。此又君之功也。袁術僭逆，肆於淮南，懾憚君靈，用丕顯謀；蘄陽之役，橋蕤授首，棱威南厲，術以殞潰。此又君之功也。回戈東指，呂布就戮，乘軒將反，張揚沮斃，眭固伏罪，張繡稽服。此又君之功也。袁紹逆常，謀危社稷，憑恃其眾，稱兵內侮，當此之時，王師寡弱，天下寒心，莫有固志；君執大節，精貫白日，奮其武怒，運諸神策，致屆官渡，大殲醜類，俾我國家拯於危墜。此又君之功也。濟師洪河，拓定四州，袁譚高幹，咸梟其首，海盜奔迸，黑山順軌。此又君之功也。烏丸三種，崇亂二世，袁尚因之，逼據塞北，束馬懸車，一征而滅。此又君之功也。劉表背誕，不供貢職，王師首路，威風先逝，百城八郡，交臂屈膝。此又君之功也。馬超成宜，同惡相濟，演據河潼，求逞所欲，殄之渭南，獻馘萬計，遂定邊城，撫和戎狄。此又君之功也。鮮卑丁令，重譯而至，箄于箄音必計反，魏志作單于。白屋，請吏帥職。此又君之功也。
176 	君有定天下之功，重以明德，班敘海內，宣美風俗，旁施勤教，恤慎刑獄，吏無苛政，民不回慝，敦崇帝族，援繼絕世，舊德前功，罔不咸秩。雖伊尹格於皇天，周公光於四海，方之薎如也。朕聞先王並建明德，胙之以土，分之以民，崇其寵章，備其禮物，所以蕃衛王室，左右厥世也。其在周成，管蔡不靖，忝難念功，乃使邵康公錫齊太公履，東至於海，西至於河，南至於穆陵，北至於無棣，五侯九伯，實得征之，世胙太師，以表東海。爰及襄王，亦有楚人不供王職，又命晉文，登為侯伯，錫以二輅虎賁鈇鉞秬鬯弓矢，大啟南陽，世作盟主。故周室之不壤，繄二國是賴。今君稱丕顯德，明保朕躬，奉答天命，導揚弘烈，緩爰九域，罔不率俾；功高乎伊周，而賞卑乎齊晉，朕甚恧焉！朕以眇身，託於兆民之上，永思厥艱，若涉淵水，非君攸濟，朕無任焉。
177 	今以冀州之河東河內魏郡趙國中山鉅鹿常山安平甘陵平原凡十郡，封君為魏公。使使持節御史大夫慮授君印綬冊書，金虎符第一至第五，竹使符第一至第十。錫君玄土，苴以白茅，爰契爾龜，用建塚社。昔在周室，畢公毛公，入為卿佐，周邵師保，出為二伯，外內之任，君實宜之，其以丞相領冀州牧如故。今更下傳璽，肅將朕命，以允華夏。其上故傳武平侯印綬。今又加君九錫，其敬聽後命！
178 	以君經緯禮律，為民軌儀，使安職業，無或遷志；是用錫君大輅戎輅各一，玄牡二駟。君勸分務本，嗇民昏作，粟帛滯積，大業惟興；是用錫君袞冕之服，赤舄副焉。君敦尚謙讓，俾民興行，少長有禮，上下咸和；是用錫君軒懸之樂，六佾之舞。君翼宣風化，爰發四方，遠人回面，華夏充實；是用錫君朱戶以居。君研其明哲，思帝所難，官才任賢，群善必舉；是用錫君納陛以登。君秉國之鈞，正色處中，纖毫之惡，靡不抑退；是用錫君虎賁之士三百人。君糾虔天刑，章厥有罪，犯關干紀，莫不誅殛；是用錫君鈇鉞各一。君龍驤虎視，旁眺八維，掩討逆節，折沖四海；是用錫君彤弓一，彤矢百，玈弓十，玈矢千。君以溫恭為基，孝友為德，明允篤誠，感乎朕思，是用錫君秬鬯一卣，珪瓚副焉。魏國置丞相以下，群卿百僚，皆如漢初諸王之制。君往欽哉！敬服朕命。簡恤爾眾，時亮庶功。用終爾顯德，對揚我高祖之休命。
179 	２４三國魏志衛覬傳云『頃之還漢朝，勸贊禪代之義，為文誥之詔。』案獻帝諸禪詔引見魏志文帝紀注者，皆覬所作也。茲錄其乙卯冊詔魏王文如下：惟延康元年，十月乙卯，皇帝曰，咨爾魏王。夫命運否泰，依德升降，三代卜年，著於春秋，是以天命不於常，帝王不一姓，由來尚矣。漢道陵遲，為日已久。安順已降，世失其序，沖質短祚，三世無嗣。皇綱肇虧，帝典頹沮。暨於朕躬，天降之災，遭無妄厄運之會，值炎精幽昧之期，變興輦轂，禍由閹宦，董卓乘釁，惡甚澆豷，劫遷省御太僕宮廟，遂使九州幅裂，彊敵虎爭，華夏鼎沸，蝮蛇塞路。當斯之時，尺土非復漢有，一夫豈復朕民。幸賴武王，德膺符運，奮揚神武，芟夷兇暴，清定區夏，保乂皇家。今王纘承前緒，至德光昭，御衡不迷，布德優遠，聲教被四海，仁風扇鬼區，是以四方效珍，人神響應，天之歷數，實在爾躬。昔虞舜有大功二十，而放勛禪以天下；大禹有疏導之跡，而重華禪以帝位。漢承堯運，有傳聖之義，加順靈祇，紹天明命，厘降二女，以嬪於魏。使使持節行御史大夫事太常音奉皇帝璽綬，王其永君萬國，敬御天威，允執其中，天祿永終。敬之哉！隸釋十九載魏文受禪表，文有殘缺，即彥和所云禪誥也。
180 	２５晉書職官志『中書監及令。魏武帝為魏王，置秘書令，典尚書奏事。文帝黃初初，改為中書，置監令。以秘書左丞劉放為中書監右丞，孫資為中書令。監令蓋自此始也。及晉因之，並置一人。』又『中書侍郎一人，直西省，又掌詔令。』三國魏志劉放傳『放善為書檄，三祖詔命，有所招喻，多放所為。』晉書張華傳『華在魏為中書郎。晉武帝時為度支尚書，當時詔誥，皆所草定。惠帝時為中書監。』互管斯任，當作並管斯任。魏志劉放傳評『劉放文翰，孫資勤慎，並管喉舌。』此並管語所本。
181 	２６魏志蔣濟傳『文帝詔征南將軍夏侯尚曰「卿腹心重將，特當任使，恩施足死，惠愛可懷，作威作福，殺人活人。」濟謂帝曰「夫作威作福，書之明誡。天子無戲言，古人所慎，惟陛下察之。」帝遣追取前詔。』弊，當作蔽。
182 	２７明帝手詔以溫嶠為中書令云『中書之職，酬對多方，斟酌禮宜，非唯文疏而已。非望士良才，何可妄居。卿既以令望，忠允之懷，著於周旋；且文清而旨遠，宜居機密。今欲以卿為中書令，朝論亦咸以為宜。』藝文類聚四十八引檀道鸞晉陽秋。
183 	２８易觀卦象辭『大觀在上。』正義曰『謂大為在下所觀，唯在於上。由在上既貴，故在下大觀。』周頌烈文『不顯惟德，百闢其刑之。』鄭注禮記中庸曰『不顯，言顯也。闢，君也。言不顯乎文王之德，百君盡刑之。謂諸侯法之也。』大雅文王『儀刑文王，萬邦作孚。』箋曰『儀法文王之事，則天下咸信而順之。』２９易離卦彖辭『離，麗也。重明以麗乎正。』象曰『明兩作離，大人以繼明照於四方。』恆誥，謂可作常道之詔誥。易恆卦彖辭『聖人久於其道，而天下化成。』大雅大明『燮伐大商。』傳曰『燮，和也。』箋曰『協和伐殷之事。』易震卦象辭『游雷震，君子以恐懼修省。』正義曰『游者，重也，因，仍也，雷相因仍，乃為威震也。』尚書舜典『眚災肆赦。』王肅注曰『眚，過；災，害；肆，緩；過而有害，當緩赦之。』正義曰『春秋言肆眚者，皆謂緩縱過失之人，是肆為緩也，眚為過也。言小則恕之，大則宥之。』『明罰敕法，』易噬嗑象辭。
184 	３０穆天子傳『丙寅，天子屬官效器，乃命正公郊父受敕憲。』郭注『憲，教令也。』３１魏武語無考。晉武敕戒百官詔，存者有泰始四年責成二千石詔，晉書武帝紀。太康初省州牧詔，續漢郡國志三注補引。泰始五年敕戒郡國計吏。晉書食貨志。其敕都督□牙門諸詔未見。
185 	３２戒，教，命，雖皆尊長示卑下之辭，然不限之於君臣之際，故彥和於篇末附論之。『戒之用休，』尚書大禹謨文。孔傳曰『休，美也。言善政之道，美以戒之。』國語晉語一『欒共子曰，民生於三，事之如一。父生之，師教之，君食之，非父不生，非食不長，非教不知，生之族也。族，類也。故壹事之。』３３漢高祖手敕太子文見古文苑十，錄之如下。章樵注漢書藝文志高祖傳十三篇。固自注，高祖與大臣述古語及詔策也。此篇或詔策之一。吾遭亂世，當秦禁學，自喜謂讀書無益。洎踐阼以來，時方省書，乃使人知作者之意。追思昔所行，多不是。堯舜不以天下與子而與他人，此非為不惜天下，但子不中立耳。人有好牛馬尚惜。況天下耶。吾以爾是元子，早有立意，群臣咸稱汝友四皓，吾所不能致，而為汝來，為可任大事也。今定汝為嗣。吾生不學書，但讀書問字而遂知耳。以此故不大工。然亦足自辭解。今視汝書猶不如吾。汝可勤學習，每上疏宜自書，勿使人也。
186 	汝見蕭曹張陳諸公侯，吾同時人，倍年於汝者，皆拜。並語於汝諸弟。
187 	吾得疾遂困，以如意母子相累。其餘諸兒，皆自足立，哀此兒猶小也。
188 	東方朔集載其誡子詩明者處世，莫尚於中；優哉游哉。與道相從。首陽為拙，柳惠為工；飽食安步，以仕代農；依隱玩世，詭時不逢。才盡身危，好名得華；有群累生，孤貴失和；遺餘不遷，自盡無多。聖人之道，一龍一蛇；形見神藏，與物變化；隨時之宜，無有常家。
189 	漢書朔傳贊止節錄『首陽為拙』下六語，藝文類聚二十三，御覽四百五十九引此『才盡』句上有『是故』二字，又自『才盡』至『無多』句，每句中有者字。
190 	尚書顧命偽孔傳『臨終之命曰顧命。』３４後漢書馬援傳援兄子嚴敦，並喜譏議，而通輕俠客，援前在交址，還，書戒之曰：吾欲汝曹聞人過失，如聞父母之名，耳可得聞，口不可得言也。好論議人長短，妄是非正法，此吾所大惡也，寧死不願聞子孫有此行也。汝曹知吾惡之甚矣，所以復言者，施衿結縭，申父母之戒，欲使汝曹不忘之耳。龍伯高敦厚周慎，口無擇言，謙約節儉，廉公有威，吾愛之重之，願汝曹效之。杜季良豪俠好義，憂人之憂，樂人之樂，清濁無所失，父喪致客，數郡畢至，吾愛之重之，不願汝曹效也。效伯高不得，猶為謹□之士，所謂刻鵠不成尚類鶩者也。效季良不得，陷為天下輕薄子，所謂畫虎不成反類狗者也。訖今季良尚未可知，郡將下車輒切齒，州郡以為言，吾常為寒心，是以不願子孫效也。
191 	鄭玄千古大儒。後漢書本傳載其戒子益恩書一篇，鄭公出處大端，傳經偉業，仁慈之懷，齊家之道，莫不於此書見之。書中『不為父母昆弟所容』句，黃丕烈士禮居題跋記二陳鱣跋元大德本後漢書云『吾家舊貧，不為父母昆弟所容，是本無不字，俱與唐史承節所撰鄭公碑合。』案無不字者是。本傳謂『玄少為鄉嗇夫，得休歸，常詣學官，不樂為吏。父數怒之，不能禁。』章懷注引鄭玄別傳『玄年十一二，隨母還家。正臘會，同列十餘人，皆美服盛飾，語言閑通，玄獨漠然如不及。母私督數之。乃曰，此非我志，不在所願也。』妄人誤以此為不為父母所容，其實玄志在游學，所以能去□役之吏者，正是為父母昆弟所優容耳。茲特錄其文於下：
192 	吾家舊貧，為父母昆弟所容，去□役之吏，游學周秦之都，往來幽並兗豫之域，獲覲乎在位通人，處逸大儒，得意者咸從捧手，有所授焉。遂博稽六蓺，粗覽傳記，時睹秘書緯術之奧。年過四十，乃歸供養，假田播殖，以娛朝夕。以上游歷學業。遇閹尹擅埶，坐黨禁錮，十有四年，而蒙赦令。舉賢良方正有道，闢大將軍三司府，公車再召。比牒並名，早為宰相。惟彼數公，懿德大雅，克堪王臣，故宜式序。吾自忖度，無任於此；但念述先聖之元意，思整百家之不齊，亦庶幾以竭吾才，故聞命罔從。而黃巾為害，萍浮南北，復歸邦鄉，入此歲來，已七十矣。以上出處年歲。宿素衰落，仍有失誤，仍，頻也。案之禮典，便合傳家。今我告爾以老，歸爾以事，將閑居以養性，覃思以終業；自非拜國君之命，問族親之憂，展敬墳墓，觀省野物，胡嘗扶杖出門乎。家事大小，汝一承之。以上傳家。咨爾煢煢一夫，曾無同生相依，其勖求君子之道，研鉆勿替，敬慎威儀，以近有德。顯譽成於僚友，德行立於己志，若致聲稱，亦有榮於所生，可不深念邪！可不深念邪！以上教誡。吾雖無紱冕之緒，頗有讓爵之高，自樂以論贊之功，庶不遺後人之羞。末所憤憤者，徒以亡親墳壟未成；所好群書，率皆腐敝，不得於禮堂寫定，傳與其人，日西方暮，其可圖乎！以上自述志事未竟。家今差多於昔，勤力務時，無恤饑寒。菲飲食，薄衣服，節夫二者，尚令吾寡恨。若忽亡不識，亦已焉哉！３５後漢書列女班昭傳『昭，字惠班，一名姬。博學高才，作女誡七篇，有助內訓。其辭曰，鄙人愚暗，受性不敏，蒙先君之餘寵，賴母師之典訓，母，傅母也。師，女師也。年十有四，執箕□於曹氏。於今四十餘載矣，戰戰兢兢，常懼黜辱，以增父母之羞，以益中外之累，夙夜劬心，勤不告勞，而今而後，乃知免耳。吾性疏頑，教導無素，恆恐子穀曹成，字子穀，班昭之子也。負辱清朝；聖恩橫加，猥賜金紫，實非鄙人庶幾所望也。男能自謀矣，吾不復以為憂也。但傷諸女，方當適人，而不漸訓誨，不聞婦禮，懼失容他門，取恥宗族。吾今疾在沈滯，性命無常，念汝曹如此，每用惆悵。間作女誡七章，願諸女各寫一通，庶有補益，裨助汝身，去矣，其勖勉之。去矣，猶言從今以往。卑弱第一。夫婦第二。敬慎第三。婦行第四。專心第五。曲從第六。和叔妹第七。』女誡文繁不錄。
193 	３６說文『教，上所施下所效也。』白虎通三教『教者，效也。上為之，下效之。』文選三十六注引蔡邕獨斷曰『諸侯言曰教。』今獨斷無此語。
194 	３７漢書鄭弘傳『弘為南陽太守，條教法度，為後所述。』３８孔融漢末忠烈之士，範曄稱其與琨玉秋霜比質，自是確論。本傳謂融為北海相，到郡收合士民，起兵講武，表顯儒術，薦賢舉良，在郡六年，日以抗群賊輯吏民為事，似非罕於理者。魏文深好融文，募天下有上融文章者，輒賞以金帛。疑有北海鄙夫偽造融文獻之。抱樸子清鑒篇云，『孔融邊讓文學邈俗，而並不達治務，所在敗績。』此亦成敗論人，不足信據。如古文苑載融六言詩，稱頌曹操，辭極鄙悖，其作偽顯然。彥和所見，或即此類也。茲錄其立鄭公鄉教於下。此文載鄭玄傳，可信。
195 	告高密縣立鄭公鄉教
196 	昔齊置士鄉，越有君子軍，皆異賢之意也。鄭君好學。實懷明德。昔太史公，廷尉吳公，謁者僕射鄧公，皆漢之名臣，又南山四皓，有園公，夏黃公，潛光隱耀，世加其高，皆悉稱公。然則公者，仁德之正號，不必三事大夫也。今鄭君鄉宜曰鄭公鄉。昔東海於公，僅有一節，猶或戒鄉人侈其門閭；事見漢書於定國傳。矧乃鄭公之德，而無駟牡之路！可廣開門衢，令容高車，號為通德門。
197 	３９三國蜀志諸葛亮傳陳壽上諸葛氏集表曰『論者或怪亮文彩不艷，而過於丁寧周至。臣愚以為咎繇大賢也，周公聖人也，考之尚書，咎繇之謨略而雅，周公之誥煩而悉。何則？咎繇與舜禹共談，周公與群下矢誓故也。亮所與言，盡眾人凡士，故其文指不得及遠也。然其聲教遺言，皆經事綜物，公誠之心，形於文墨，足以知其人之意理而有補於當世。』案彥和稱孔明詳約，詳，謂其丁寧周至，約，謂其文彩不艷。晉書庾翼傳『翼，字稚恭。代庾亮鎮武昌，每竭志能，勞謙匪懈，戎政嚴明，經略深遠，人情翕然，稱其才幹。』御覽七百五十四引翼集與僚屬教曰『頃聞諸君樗蒱有過差者，初為是政事閑暇，以娛以甘，故未有言也。今知大相聚集，漸以成俗，聞之能不憮然。』又藝文類聚七十四引翼集答參軍於瓚曰『今惟許其圍棋，餘悉斷。』翼蓋東晉有為之士，異於清談委蛇者也。
198 	４０詩大雅大明『有命自天，命此文王。』凡經典命皆為上告下之辭，而詔為下告上之辭。周禮諸詔字，皆以下告上。自秦以後，詔惟天子用之，而命則凡上告下之通稱，所謂古今之變也。校勘記『在當作自。』４１盧文弨抱經堂文集十四文心雕龍輯注書後『當作「周禮曰，師氏詔王，明為輕也。」下衍命字。』札移十二『黃注云「案周官師氏職無此文。」案此據師氏職有掌以□詔王之文，明以臣詔君，為詔輕於命，非謂周禮有為輕命之文也，黃注繆。』案此句與上『詩云有命自天，明命為重也』對文，當依梅本作周禮曰師氏詔王，明詔為輕也。輕字下命字衍文，當刪。
199 	４２尹好，疑當作式好。式，語辭也。
200 	檄移第二十
201 	震雷始於曜電，出師先乎威聲。故觀電而懼雷壯，聽聲而懼兵威。兵先乎聲，其來已久。昔有虞鈴木云御覽虞下有氏字始戒於國，夏后初誓於軍，殷誓軍門之外，周將交刃而誓之。故知帝世戒兵，三王誓師，宣訓我眾，未及敵人也１。至周穆西征，祭公謀父稱古有威讓孫云明抄本御覽作儀之令，令顧云令字衍鈴木云御覽無令字有文告孫云明抄本御覽五九七引告作誥之辭；即檄之本源也２。及春秋征伐，自諸侯出，懼敵弗孫云御覽作不服，故兵出須名，振此威風，暴彼昏亂。劉獻公之孫云御覽無之字所謂告之以文辭，董之以武師元作師武孫云御覽作武師者也３。齊桓征楚，詰元作告苞汪本作菁孫云御覽作菁茅之闕４。晉厲伐秦，責箕郜之焚５。管仲呂相，奉辭先路，詳其意義，即今之檄文６。暨乎戰國，始稱為檄。檄者，皦也。孫云明抄本御覽作皎宣露孫云御覽作布於外，皦然明白也７。張儀檄楚，書以尺二，明白之文，或稱露布，播諸視聽也孫云御覽作露布者蓋露板不封布諸視聽也８。夫兵以定亂，莫敢自專，天子親戎，則稱恭行天罰；諸侯御孫云御覽作御師，則云肅將王誅。故分閫推轂，奉辭伐罪，非唯致果為毅，亦且孫云御覽作屬厲辭為武９。使聲如沖元作衡孫云御覽作晨風所擊，元作系氣似欃槍所掃，奮其武怒，總其罪人，懲孫云御覽作乘其惡稔之時，顯其貫盈之數，搖奸宄鈴木云御覽作奸兇之膽，訂信慎孫云御覽作順之心，使百尺之沖，摧折於咫書，萬雉之城，顛墜於一檄者也１０。觀隗囂之檄亡新，布元作有孫云御覽作布其三逆，文不雕飾，而辭鈴木云御覽作意切事明，隴右文士，得檄之體矣１１。陳琳之檄豫州，元脫孫云御覽無豫州二字壯有孫云明抄本御覽作於骨鯁，雖奸閹攜養，章密太鈴木云御覽密太作實文甚，發邱摸金，誣過其虐；然抗辭孫云御覽作據詞書釁，皦然露骨元作固孫改又一本作暴露孫云御覽作曝露矣。敢鈴木云矣敢當作敢矣指曹公之鋒，幸哉免袁黨之戮也孫云御覽無敢指二句１２。鐘會檄蜀，徵驗甚明，１３桓公孫云御覽作溫檄胡，觀釁尤切１４，並壯筆也。凡檄之大體，或述此休明，或敘彼苛虐，指天時，孫云明抄本御覽作或述休明或敘否剝御覽指上有則剝二字審人事，算鈴木云御覽作驗彊弱，角權勢，標蓍龜於前驗，懸鞶鑒於已然，雖本國信，實參兵詐。譎詭孫云御覽作詭譎以馳旨，煒曄以騰說，凡此眾條，孫云明抄本御覽作作莫或違之者也孫云御覽之在或字上１５。故其植義颺辭，務在剛健，插羽以示迅，不可使辭緩，露板以宣眾，不可使義隱，必事昭而理辨，氣盛而辭斷，此其要也。若曲趣密巧，無所取才鈴木云當作材矣１６。又州郡徵吏，亦稱為檄，固明舉之義也１７。
202 	移者，易也。移風易俗，令往而民隨者也１８。相如之難蜀老，文曉而喻博，有移檄之骨焉１９。及劉歆之移太常，辭剛而義辨，文移之首也２０。陸機之移百官，言約孫云御覽作簡而事顯，武移之要者也２１。故檄移為用，事兼文武，其在金革，則逆黨用檄，順元作煩曹改命孫云御覽作順眾資移，所以洗濯民心，堅同元作用曹改符契，意用孫云御覽作則小異而體義大同，孫云御覽有也字與檄參伍，故不重論也。
203 	贊曰：三驅弛剛，九伐先話２２。鞶鑒吉兇，蓍龜成敗。惟黃雲活字本作摧譚雲作摧壓鯨鯢，抵落蜂蠆。移寶一作實易俗，草偃風邁２３。
204 	１　左傳文公七年『趙盾曰，先人有奪人之心，軍之善謀也。』又宣公十二年『孫叔曰「寧我薄人，無人薄我，軍志曰先人有奪人之心，薄之也。」』司馬法天子之義篇『有虞氏戒於國中，欲民體其命也。夏后氏誓於軍中，欲民先成其慮也。殷誓於軍門之外，欲民先意以行事也。周將交刃而誓之，以致民志也。』２　國語周語上『穆王將征犬戎。祭公謀父諫曰……於是乎有刑罰之闢，有攻伐之兵，有征討之備，有威讓之令，有文告之辭。』據此『令有文告之辭』句，令字衍，當刪。馬鑒續事始『周穆王令祭公謀父為威讓之辭，以責狄人之情，此檄始也。』司馬法仁本篇有徵師辭及軍令，錄之如下：塚宰徵師於諸侯曰『某國為不道，征之。以某年月日，師至於某國，會天子正刑。』塚宰與百官布令於軍曰『入罪人之地，無暴神祇，無行田獵，無毀土功，無燔墻屋，無伐林木，無取六畜禾黍器械。見其老幼奉歸勿傷。雖遇壯者，不校勿敵。敵若傷之，醫藥歸之。』３　左傳昭公十三年『晉人將尋盟，齊人不可，晉侯使叔向告劉獻公曰，抑齊人不盟，若之何？對曰，盟以底信，君茍有信，諸侯不貳，何患焉！告之以文辭，董之以武師，雖齊不許，君庸多矣。』杜注『董，督也；庸，功也。討之有辭，故功多也。』４　左傳僖公四年『齊侯以諸侯之師伐楚，……管仲對曰，昔召康公命我先君大公曰，五侯九伯，女實征之，以夾輔周室。賜我先君履，東至於海，西至於河，南至於穆陵，北至於無棣。爾貢包茅不入，王祭不共，無以縮酒，寡人是徵；昭王南征而不復，寡人是問。』穀梁僖四年傳，包茅作菁茅，此彥和所本。管子輕重篇，韓非子外儲說左上，包茅亦作菁茅。
205 	５　左傳成公十三年晉侯使呂相絕秦曰：
206 	昔逮我獻公及穆公相好，戮力同心，申之以盟誓，重之以昏姻。天禍晉國，文公如齊，惠公如秦。無祿，獻公即世。穆公不忘舊德，俾我惠公用能奉祀於晉；又不能成大勛，而為韓之師。亦悔於厥心，用集我文公，是穆之成也。文公躬擐甲胄，跋履山川，逾越險阻，征東之諸侯，虞夏商周之胤而朝諸秦，則亦既報舊德矣。鄭人怒君之疆埸，我文公帥諸侯及秦圍鄭。秦大夫不詢於我寡君，擅及鄭盟；諸侯疾之，將致命於秦。文公恐懼，綏靜諸侯，秦師克還無害，則是我大有造於西也。無祿，文公即世。穆為不吊，蔑死我君，寡我襄公，迭我殽地，奸絕我好，伐我保城，殄滅我費滑，散離我兄弟，撓亂我同盟，傾覆我國家。我襄公未忘君之舊勛，而懼社稷之隕，是以有殽之師。猶願赦罪於穆公，穆公弗聽，而即楚謀我。天誘其衷，成王隕命，穆公是以不克逞志於我。穆襄即世，康靈即位。康公我之自出，又欲闕翦我公室，傾覆我社稷，帥我蝥賊，以來蕩搖我邊疆，我是以有令狐之役。康猶不悛，入我河曲，伐我湅川，俘我王官，翦我羈馬，我是以有河曲之戰。東道之不通，則是康公絕我好也。續見次節
207 	及君之嗣也，我君景公引領西望，曰『庶撫我乎！』君亦不惠稱盟，利吾有狄難，入我河縣，焚我箕郜，芟夷我農功，虔劉我邊陲，我是以有輔氏之聚。君亦悔禍之延，而欲徼福於先君獻穆，使伯車來命我景公，曰，吾與女同好棄惡，復脩舊德，以追念前勛。言誓未就，景公即世，我寡君是以有令狐之會。君又不祥，背棄盟誓，白狄及君同州，君之仇讎而我之昏姻也。君來賜命，曰，吾與女伐狄。寡君不敢顧昏姻，畏君之威，而受命於吏。君有二心於狄，曰晉將伐女。狄應且憎，是用告我。楚人惡君之二三其德也，亦來告我曰，秦背令狐之盟，而來求盟於我。昭告昊天上帝。秦三公，楚三王，曰，『余雖與晉出入，餘唯利是視。』不穀惡其無成德，是用宣之，以懲不壹。諸侯備聞此言，斯是用痛心疾首，暱就寡人。寡人帥以聽命，唯好是求。君若惠顧諸侯，矜哀寡人，而賜之盟，則寡人之願也，其承寧諸侯以退，豈敢徼亂。君若不施大惠，寡人不佞，其不能以諸侯退矣。敢盡布之執事，俾執事實圖利之。
208 	６　齊桓公以私忿侵蔡，因便伐楚，本嫌理屈；而管仲對楚人舉召康公之命以誇楚，又舉先君四履以自言其盛，呂相尤多誣秦之辭。故彥和謂詳其意義，即今之檄文。
209 	７　文選序『書誓符檄之品。』五臣注『檄者，皦也。喻彼令皦然明白。』一切經音義十『檄者，皎也。明言此彼，令皎然而識之也。』此本彥和為說者，彥和又必有所本也。
210 	８　史記張儀列傳『張儀既相秦，為文檄告楚相曰「始吾從若飲，我不盜而璧，若笞我。若善守汝國，我顧且盜而城。」』索隱『王劭按春秋後語云「丈二尺檄。」案丈是長之誤。二尺誤倒。許慎云「檄，二尺書也，」當作尺二書也。許慎云「檄，二尺書也。」為檄，即傳檄爾。』說文『檄，二尺書。』段玉裁注曰『各本作二尺書。小徐系傳已佚，見韻會者，作尺二書，蓋古本也。李賢注光武紀曰「說文以木簡為書，長尺二寸，謂之檄，以徵召也。」與前漢書高帝紀注同。此蓋出演說文，故語加詳。云尺二寸，與鍇本合。但漢人多言尺一，未知其分別之詳。』後漢書鮑昱傳『詔昱詣尚書，使封胡降檄。』注云『檄，軍書也，若今之露布也。』校勘記『案御覽引云，露布者，蓋露板不封，布諸視聽也。洪容齋四筆引亦云，露布者，蓋露板不封，布諸觀聽也。乃知或稱露布句下脫露布者蓋露板不封八字，而播字則宋時傳本或有作布者也。』９　白虎通論天子自出與使方伯之議『王法天誅者，天子自出者，以為王者乃天之所立，而欲謀危社稷，故自出，重天命也。犯王法，使方伯誅之。尚書甘誓。曰「今予惟恭行天之罰。」此言開自出伐扈也。王制曰「賜之弓矢，乃得專征伐。」謂誅犯王法者也。』尚書甘誓正義『天子用兵，稱恭行天罰；諸侯討有罪，稱肅將王誅；皆示有所稟承，不敢專也。』孔疏蓋本彥和。史記馮唐傳『臣聞上古王者之遣將也，跪而推轂，曰「閫以內者，寡人制之；閫以外者，將軍制之。」軍功爵賞，皆決於外，歸而奏之。』左傳宣公二年『戎昭果毅以聽之之謂禮。殺敵為果，致果為毅。』正義云『兵戎之事，明此果毅以聽之之謂禮。』
211 	１０史記韓安國列傳『沖風之末，力不能漂鴻毛，非初不勁，末力衰也。』爾雅釋天『彗星為欃槍。』郭璞注『亦謂之孛。言其形孛孛似掃彗。』說文『彗，掃竹也。』韓非子說林下『有與悍者鄰，欲賣宅而避之。人曰，「是其貫將滿矣，子姑待之。」答曰「吾恐其以我滿貫也。」遂去之。』稔，熟也。文選任昉奏彈劉整『惡積釁稔。』戰國齊策五『千丈之城，拔之尊俎之間；百尺之沖，折之衽席之上。』詩大雅皇矣傳曰『沖，沖車也。』陸德明釋文曰『說文作□。□，陣車也。』正義曰『沖者，從傍沖突之稱。兵書有作沖車之法，墨子有備沖之篇。』史記張儀列傳『為文檄告楚相。』集解引徐廣曰『一作咫尺之檄。』咫書與下一檄對文。左傳隱公元年杜注『方丈曰堵，三堵曰雉。一雉之墻，長三丈，高一丈。』正義曰『定十二年公羊傳曰「雉者何？五板而堵，五堵而雉。」何休以為堵四十尺，雉二百尺。許慎五經異義戴禮及韓詩說八尺為板，五板為堵，五堵為雉；板廣二尺，積高五板為一丈；五堵為雉，雉長四丈。古周禮及左氏說一丈為板，板廣二尺；五板為堵，一堵之墻，長丈高丈；三堵為雉，一雉之墻，長三丈，高一丈。以度其長者用其長；以度其高者用其高也。諸說不同，賈逵馬融鄭玄王肅之徒為古學者，皆云雉長三丈，故杜依用之。』班固西都賦『建金城之萬雉。』１１隗囂移檄告郡國後漢書隗囂傳
212 	漢復元年七月己酉朔己巳，上將軍隗囂，白虎將軍隗崔，左將軍隗義，右將軍楊廣，明威將軍王遵，雲旗將軍周宗等，告州牧部監郡卒正連率大尹尹尉隊大夫屬正屬令，故新都侯王莽，慢侮天地，悖道逆理，鴆殺孝平皇帝，篡奪其位，矯託天命，偽作符書，欺惑眾庶，震怒上帝，反戾飾文，以為祥瑞，戲弄神祇，砍頌禍殃，楚越之竹，不足以書其惡，天下昭然，所共聞見。今略舉大端，以喻吏民：
213 	蓋天為父，地為母，禍福之應，各以事降。莽明知之，而冥昧觸冒，不顧大忌，詭亂天術，援引史傳。昔秦始皇毀壞謚法，以一二數欲至萬世；而莽下三萬六千歲之歷，言身當盡此度。循亡秦之軌，推無窮之數，是其逆天之大罪也。分裂郡國，斷截地絡；田為王田，買賣不得；規錮山澤，奪民本業；造起九廟，窮極土作；發塚河東，攻□丘壟。此其逆地之大罪也。尊任殘賊，信用奸佞；誅戮忠正，覆案口語。赤車奔馳，法冠晨夜；冤系無辜，妄族眾庶。行炮烙之刑，除順時之法，灌以醇醯，裂以五毒。政令日變，官名月易，貨幣歲改，吏民昏亂，不知所從，商旅窮窘，號泣市道。設為六管，增重賦斂，刻剝百姓，厚自奉養。苞苴流行，財入公輔，上下貪賄，莫相檢考。民坐挾銅炭，沒入鐘官，徒隸殷積，數十萬人，工匠餓死，長安皆臭。既亂諸夏，狂心益悖，北攻強胡，南擾勁越，西侵羌戎，東摘濊貊。使四境之外，並入為害，緣邊之郡，江海之瀕，滌地無類。故攻戰之所敗，苛法之所陷，饑饉之所夭，疾疫之所及，以萬萬計。其死者則露尸不掩，生者則奔亡流散，幼孤婦女，流離系虜，此其逆人之大罪也。是故上帝哀矜，降罰於莽，妻子顛殞，還自誅刈，大臣反據，亡形已成。
214 	大司馬董忠，國師劉歆，衛將軍王涉，皆結謀內潰；司命孔仁，納言嚴尤，秩宗陳茂，舉眾外降，今山東之兵二百餘萬，已平齊楚，下蜀漢，定宛洛，據敖倉，守函谷。威命四布，宣風中嶽，興滅繼絕，封定萬國，遵高祖之舊制，修孝文之遺德。有不從命，武軍平之。馳使四夷，復其爵號。然後還師振旅，橐弓臥鼓，申命百姓，各安其所，庶無負子之責。注，百姓襁負流亡，責在君上，既安其業，則無責也。
215 	１２三國魏志王粲傳『陳琳字孔璋。避難冀州，袁紹使典文章。袁氏敗，琳歸太祖。太祖謂曰「卿昔為本初移書，但可罪狀孤而已，惡惡止其身，何乃上及父祖邪？」琳謝罪。太祖愛其才而不咎。文選四十四陳孔璋為袁紹檄豫州李善注引魏志琳謝罪下有「矢在弦上，不得不發」語，今魏志無此文。據後漢書袁紹傳章懷注引，則李善所引者，乃是流俗本也。軍國書檄，多琳瑀阮瑀所作也。』裴注引典略曰『琳作諸書及檄，草成，呈太祖。太祖先苦頭風，是日疾發，臥讀琳所作，翕然而起曰「此愈我病。」數加厚賜。』校勘記『案矣敢當作敢矣，與下句幸哉相對。紀昀曰，指當作攖。』
216 	陳孔璋為袁紹檄豫州文選。
217 	左將軍領豫州刺史郡國相守。蓋聞明主圖危以制變，忠臣慮難以立權，是以有非常之人，然後有非常之事，有非常之事，然後立非常之功。夫非常者，故非常人所擬也。曩者彊秦弱主，趙高執柄，專制朝權，威福由己，時人迫脅，莫敢正言，終有望夷之敗，祖宗焚滅，污辱至今，永為世鑒。及臻呂后季年，產祿專政，內兼二軍，外統梁趙，擅斷萬機，決事省禁，下陵上替，海內寒心。於是絳侯朱虛，興兵奮怒，誅夷逆暴，尊立太宗。故能王道興隆，光明顯融，此則大臣立權之明表也。
218 	司空曹操，祖父中常侍騰，與左悺徐璜並作妖孽，饕餮放橫，傷化虐民；父嵩乞□攜養，因贓假位，輿金輦璧，輸貨權門，竊盜鼎司，傾覆重器。操贅閹遺醜，本無懿德，□狡鋒協，好亂樂禍。幕府董統鷹揚，掃除兇逆，續遇董卓侵官暴國，於是提劍揮鼓，發命東夏。收羅英雄，棄瑕取用。故遂與操同諮合謀，授以裨師；謂其鷹犬之才，爪牙可任。至乃愚佻短略，輕進易退，傷夷折□，數喪師徒。幕府輒復分兵命銳，修完補輯，表行東郡領兗州刺史，被以虎文，獎□威柄。冀獲秦師一克之報。而操遂承資跋扈，肆行兇忒，割剝元元，殘賢害善。故九江太守邊讓，英才俊偉，天下知名，直言正色，論不阿諂，身首被梟懸之誅，妻孥受灰滅之咎。自是士林憤痛，民怨彌重，一夫奮臂，舉州同聲。故躬破於徐方，地奪於呂布，仿徨東裔，蹈據無所。幕府惟彊幹弱枝之義，且不登叛人之黨，故復援旌擐甲，席卷起征，金鼓響振，布眾奔沮，拯其死亡之患，復其方伯之位。則幕府無德於兗土之民，而有大造於操也。
219 	後會鷥駕反旆，群虜寇攻，時冀州方有北鄙之警，匪遑離局，故使從事中郎徐勛就發遣操使繕修郊廟，翊衛幼主。操便放志專行，脅遷當御省禁。卑侮王室，敗法亂紀，坐領三臺，專制朝政，爵賞由心，刑戮在口。所愛光五宗，所惡滅三族，群談者受顯誅，腹議者蒙隱戮，百寮鉗口，道路以目。尚書記朝會，公卿充員品而已。故太尉楊彪，典歷二司，享國極位。操因緣眥睚，被以非罪，榜楚參並，五毒備至，觸情任忒，不顧憲綱。又議郎趙彥，忠諫直言，義有可納，是以聖朝含聽，改容加飾。操欲迷奪時明，杜絕言路，擅收立殺，不俟報聞。又梁孝王先帝母昆，墳陵尊顯，桑梓松柏，猶宜肅恭。而操帥將吏士，親臨發掘，破棺裸尸，掠取金寶，至令聖朝流涕，士民傷懷。操又特置發丘中郎將，摸金校尉，所過隳突，無骸不露。身處三公之位，而行桀虜之態，污國虐民，毒施人鬼。加其細政苛慘，科防互設，罾繳充蹊，坑阱塞路，舉手掛網羅，動足觸機陷，是以兗豫有無聊之民，帝都有籲嗟之怨。歷觀載籍無道之臣，貪殘酷烈，於操為甚。幕府方詰外奸，未及整訓，加緒含容，冀可彌縫。
220 	而操豺狼野心，潛包禍謀，乃欲摧撓棟梁，孤弱漢室，除滅忠正，專為梟雄，往者伐鼓北征公孫瓚，強寇桀逆，拒圍一年，操因其未破，陰交書命，外助王師，內相掩襲，故引兵造河，方舟北濟。會其行人發露，瓚亦梟夷，故使鋒芒挫縮，厥圖不果。爾乃大軍過蕩西山，屠各左校，皆束手奉質，爭為前登，犬羊殘醜，消淪山谷。於是操師震懾，晨夜逋遁，屯據敖倉，阻河為固，欲以螗蜋之斧，御隆車之隧。幕府奉漢威靈，折沖宇宙，長戟百萬，胡騎千群，奮中黃育獲之士，騁良弓勁弩之勢。並州越太行，青州涉濟漯，大軍泛黃河而角其前，荊州下宛葉而掎其後，雷霆虎步，並集虜庭。若舉炎火以熿飛蓬，覆滄海以沃粗熛，有何不滅者哉！又操軍吏士，其可戰者，皆出自幽冀，或故營部曲，咸怨曠思歸，流涕北顧。其餘兗豫之民，及呂布張揚之遺眾，覆亡迫脅，權時茍從，各被創夷，人為讎敵。若回旆方徂，登高崗而擊鼓吹，揚素揮以啟降路，必土崩瓦解，不俟血刃。
221 	方今漢室陵遲，綱維弛絕，聖朝無一介之輔，股肱無折沖之勢，方畿之內，簡練之臣，皆垂頭拓翼，莫所憑恃，雖有忠義之佐，脅於暴虐之臣，焉能展其節。又操持部曲精兵七百，圍守宮闕，外託宿衛，內實拘執。懼其篡逆之萌，因斯而作。此乃忠臣肝腦塗地之秋，烈士立功之會，可不勖哉！操又矯命稱制，遣使發兵，恐邊遠州郡，過聽而給與，強寇弱主，違眾旅叛，舉以喪名，為天下笑，則明哲不取也。即日幽並青冀四州並進。書到荊州，便勒見兵，與建忠將軍協同聲勢。州郡各整戎馬，羅落境界，舉師揚威，並匡社稷，則非常之功，於是乎著。其得操首者，封五千戶侯，賞錢五千萬。部曲偏裨，將校諸吏，降者勿有所問。廣宣恩信，班揚符賞，布告天下，咸使知聖朝有拘逼之難。如律令。
222 	１３魏志鐘會傳姜維守劍閣拒會，會移檄蜀將吏士民曰：
223 	往者漢祚衰微，率士分崩，生民之命，幾於泯滅。太祖武皇帝神武聖哲，撥亂反正，拯其將地，造我區夏。高祖文皇帝應天順民，受命踐祚。烈祖明皇帝奕世重光，恢拓洪業。然江山之外，異政殊俗，率士齊民，未蒙皇化，此三祖所以顧懷遺恨也。今主上聖德欽明，紹隆前緒，宰輔忠肅明允，劬勞王室，布政垂惠而萬邦協和，施德百蠻而肅慎致貢。悼彼巴蜀，獨為匪民，愍此百姓，勞役未已。是以命授六師，龔行天□，征西雍州鎮西諸軍五道並進。古之行軍，以仁為本，以義治之，王者之師，有征無戰，故虞舜舞干戚而服有苗，周武有散財發廩表閭之義。今鎮西奉辭銜命，攝統戎重，庶弘文告之訓，以濟元元之命，非欲窮武極戰，以快一朝之政。故略陳安危之要，其敬聽話言。
224 	益州先主以命世英才，興兵朔野，困躓冀徐之郊，制命紹布之手，太祖拯而濟之，與隆大好，中更背違，棄問即異。諸葛孔明仍規秦川，姜伯約屢出隴右，勞動我邊境，侵擾我氐羌。方國家多故，未遑修九伐之徵也。今邊境又清，方內無事，蓄力待時，並兵一向，而巴蜀一州之眾，分張守備，難以御天下之師；段谷侯和沮傷之氣，難以敵堂堂之陣；比年以年，曾無寧歲，征夫勤瘁，難以當子來之民；此皆諸賢所親見也。蜀相牡見禽於秦，公孫述授首於漢，九州之險，是非一姓；此皆諸賢所備聞也。明者見危於無形，智者窺禍於未萌，是以微子去商，長為周賓，陳平背項，立功於漢，豈晏安酖毒，懷祿而不變哉！今國朝隆天覆之恩，宰輔弘寬恕之德，先惠後誅，好生惡殺。往者吳將孫壹舉眾內附，位為上司，寵秩殊異。文欽唐咨為國大害，叛主讎賊，還為戎首，咨因逼禽獲，欽二子還降，皆將軍封侯，咨與聞國事。壹等窮踧歸命，猶加盛寵，況巴蜀賢知見機而作者哉！誠能深鑒成敗，邈然高蹈，投跡微子之蹤，錯身陳平之軌，則福同古人，慶流來裔。百姓士民，安堵舊業，農不易畝，市不回肆，去累卵之危，就永安之福，豈不美歟！若偷安旦夕，迷而不反，大兵一發，玉石皆碎，雖欲悔之，亦無及已。其詳擇利害，自求多福，各具宣布，咸使聞知。
225 	１４桓溫檄胡文藝文類聚五十八。
226 	胡賊石勒，暴肆華夏，齊民塗炭。煎困讎孽，至使六合殊風，九鼎乖越；每惟國難，不遑啟處，撫劍北顧，慨嘆盈懷。寡人不德，忝荷戎重，師次安陸，經營舊邑，瞻望華夏，暫成楚越，登丘淒覽，征夫憤慨。昔叔孫絕粒，義不同惡；龔生守節，恥存莽朝。歷紀逋僭，一朝蕩定，拯撫黎民，即安本土；訓之以德禮，潤之以玄澤，信感荒外，武揚八極，先順者獲賞，後伏者前誅，德刑既明，隨才攸敘，此之風範，想所聞也。此文缺佚，故未見觀釁之語。
227 	１５御覽五百九十七引李充翰林論『盟檄發於師旅。』又引充起居誡曰『檄不切厲則敵心陵；言不誇壯則軍容弱。』一切經音義十『檄書者，所以罪責當伐者也。又陳彼之惡，說此之德，曉慰百姓之書也。』１６漢書高帝紀『吾以羽檄徵天下兵。』注『有急事，則加以鳥羽插之，示速疾也。』封氏聞見記四引魏武奏事『有警急，輒露版插羽。』聞見記又云『露布，捷書之別名也。』又云『所以名露布者，謂不封檢，露而宣布，欲四方速知。』後漢書李雲傳注『露布，謂不封之也。』１７後漢書劉趙淳於等傳序『中興，廬江毛義少節義字少節。家貧，以孝行稱。南陽人張奉慕其名，往候之。坐定，而府檄適至，以義守令。義奉檄而入，喜動顏色。』李賢注曰『檄，召書也。』晉書王遜傳『為寧州刺史，未到州，遙舉董聯為秀才。建寧功曹周悅謂聯非才，不下版檄。』南史劉訏傳『本州刺史張稷闢為主簿，主者檄召；訏乃掛檄於樹而逃。』皆州郡徵吏亦稱為檄之證。郝懿行曰『漢書申屠嘉傳「為檄召通。」是則公府徵吏，亦稱為檄。』１８說文『移，禾相倚移也。』假借為移。廣雅釋詁三『移，□也。』釋詁四『轉也。』漢書律歷志上『壽王又移帝王錄。』王先謙曰『凡官曹平等不相臨敬，則為移書。後漢文移字始見於此。』１９漢書司馬相如傳，相如使時，蜀長老多言通西南九之不為用，大臣亦以為然。相如欲諫，業已建之，不敢。乃著書藉蜀父老為辭，而己詰難之，以風天子，且因宣其使指，令百姓皆知天子意。其辭曰：漢興七十有八載，德茂存乎六世，威武紛紜，湛恩汪濊，群生澍濡，洋溢乎方外。於是乃命使西征，隨流而攘，風之所被，罔不坡靡，因朝冉，從□，定笮，存邛，略斯榆，舉苞蒲，結軌還轅，東鄉將報，至於蜀都。耆老大夫薦紳先生之徒，二十有七人。儼然造焉，辭畢因進曰：蓋聞天子之於夷狄也，其義羈縻勿絕而已，今罷三郡之士，通夜郎之塗，三年於茲，而功不竟，士卒勞倦，萬民不贍，今又接以西夷，百姓力屈，恐不能卒業，此亦使者之累也。竊為左右患之。且夫邛笮西僰之與中國並也，歷年茲多，不可記已。仁者不以德來，彊者不以力並，意者其殆不可乎！今割齊民以附夷狄，弊所恃以事無用，鄙人固陋，不識所謂。
228 	使者曰：烏謂此邪！必若所云，則是蜀不變服而巴不化俗也。餘尚惡聞若說，然斯事體大，固非觀者之所覯也，餘之行急，其詳不可得聞已，請為大夫粗陳其略。蓋世必有非常之人，然後有非常之事，有非常之事，然後有非常之功，非常者，固常之所異也。故曰，非常之原，黎民懼焉，及臻厥成，天下晏如也。昔者鴻水浡出，泛濫衍溢，民人登降移徙，陭□而不安。夏后氏戚之，乃堙鴻水，決流疏河，漉沈贍災，東歸之於海，而天下永寧。當斯之勤，豈唯民哉，心煩於慮，而身親其勞，躬胝無胈，膚不生毛，故休烈顯乎無窮，聲稱浹乎於茲。且夫賢君之踐位也，豈特委瑣握齪，拘文牽俗，循誦習傳，當世取說云爾哉。必將崇論閎議，創業垂統，為萬世規。故馳騖乎兼容並包，而勤思乎參天貳地。且詩不云乎，『普天之下，莫非王土，率土之濱，莫非王臣，』是以六合之內，八方之外，浸潯衍溢，懷生之物，有不浸潤於澤者，賢君恥之。今封疆之內，冠帶之倫，咸獲嘉祉，靡有闕遺矣。
229 	而夷狄殊俗之國，遼絕異黨之地，舟車不通，人跡罕至，政教未加，流風猶微。內之則犯義侵禮於邊境，外之則邪行橫作，放弒其上，君臣易位，尊卑失序。父兄不辜，幼孤為奴，系絮號泣，內向而怨曰『蓋聞中國有至仁焉，德洋而恩普，物靡不得其所，今獨曷為遺己。』舉踵思慕，若枯旱之望雨，盭夫為之垂涕，況乎上聖，又烏能已。故北出師以討彊胡，南馳使以誚勁越，四面風德，二方之君，鱗集仰流，願得受號者以億計。故乃關沬若，徼牂牁，鏤零山，梁孫原，創道德之塗，垂仁義之統，將博恩廣施，遠撫長駕，使疏逖不閉，阻深闇昧，得耀乎光明，以偃甲兵於此，而息討伐於彼，遐邇一體，中外禔福，不亦康乎。夫拯民於沈溺，奉至尊之休德，反衰世之陵遲，繼周氏之絕業，斯乃天子之急務也。百姓雖勞，又惡可以已哉。且夫王事固未有不始於憂勤而終於佚樂者也。然則受命之符，合在於此矣，方將增泰山之封，加梁父之事，鳴和鸞，揚樂頌，上咸五，下登三，觀者未睹指，聽者未聞音，猶焦明已翔乎寥廓，而羅者猶視乎藪澤，悲夫！於是諸大夫芒然喪其所懷來，而失厥所以進，喟然並稱曰，允哉漢德，此鄙人之所願聞也，百姓雖怠，請以身先之。敞罔靡徙，因遷延而辭避。
230 	２０漢書劉歆傳歆欲建立左氏春秋及毛詩逸禮古文尚書皆列於學官。哀帝令歆與五經博士講論其義。諸博士或不肯置對，歆因移書太常博士責讓之，曰：昔唐虞既衰，而三代迭興，聖帝明王，累起相襲，其道甚著。周室既微，而禮樂不正，道之難全也如此。是故孔子憂道之不行，歷國應聘，自衛反魯，然後樂正，雅頌乃得其所，修易，序書，制作春秋，以紀帝王之道。及夫子沒而微言絕，七十子終而大義乖，重遭戰國，棄籩豆之禮，理軍旅之陳，孔子之道抑，而孫吳之術興。陵夷至於暴秦，燔經書，殺儒士，設挾書之法，行是古之罪，道術由是遂滅。
231 	漢興，去聖帝明王遐遠，仲尼之道又絕，法度無所因襲。時獨有一叔孫通，略定禮儀，天下唯有易卜，未有它書。至孝惠之世，乃除挾書之律，然公卿大臣絳灌之屬，咸介胄武夫，莫以為意。至孝文皇帝，始使掌故朝錯，從伏生受尚書，尚書初出於屋壁，朽折散絕，今其書見在，時師傳讀而已。詩始萌牙，天下眾書，往往頗出，皆諸子傳說，猶廣立於學官，為置博士。在漢朝之儒，惟賈生而已。至孝武皇帝，然後鄒魯梁趙，頗有詩禮春秋先師，皆起於建元之間。當此之時，一人不能獨盡其經，或為雅，或為頌，相合而成。泰誓後得，博士集而讀之。故詔書曰『禮壞樂崩，書缺簡脫，朕甚閔焉。』時漢興已七八十年，離於全經固已遠矣。及魯恭王壞孔子宅，欲以為宮，而得古文於壞壁之中，逸禮有三十九篇，書十六篇，天漢之後。孔安國獻之。遭巫蠱倉卒之難，未及施行。及春秋左氏丘明所修，皆古文舊書，多者二十餘通，臧於秘府，伏而未發。孝成皇帝閔學殘文缺，稍離其真，乃陳發秘臧，校理舊文，得此三事，以考學官所傳，經或脫簡，傳或間編。傳問民間，則有魯國桓公趙國貫公膠東庸生之遺，學與此同，抑而未施。此乃有識者之所惜閔，士君子之所嗟痛也。
232 	往者綴學之士，不思廢絕之闕，茍因陋就寡，分文析字，煩言碎辭，學者罷老，且不能究其一蓺，信口說而背傳記，是末師而非往古。至於國家將有大事，若立闢雍封禪巡狩之儀，則幽冥而莫知其原。猶欲保殘守缺，挾恐見破之私意，而無從善服義之公心。或懷妒嫉，不考情實，雷同相從，隨聲是非，抑此三學，以尚書為不備，謂左氏為不傳春秋，豈不哀哉！今聖上德通神明，繼統揚業，亦閔文學錯亂，學士若茲，雖昭其情，猶依違謙讓，樂與士君子同之。故下明詔，試左氏可立不，遣近臣奉指銜命，將以輔弱扶微，與二三君子比意同力，冀得廢遺。今則不然，深閉固距而不肯試，猥以不誦絕之，欲以杜塞餘道，絕滅微學。夫可與樂成，難與慮始，此乃眾庶之所為耳，非所望士君子也。且此數家之事，皆先帝所親論，今上所考視，其古文舊書，皆有徵驗，外內相應，豈茍而已哉。夫禮失求之於野，古文不猶愈於野乎！往者博士書有歐陽，春秋公羊，易則施孟，然孝宣皇帝，猶復廣立穀梁春秋，梁丘易，大小夏侯尚書，義雖相反，猶並置之。何則？與其過而廢之也，寧過而立之。傳曰『文武之道，未墜於地，在人，賢者志其大者，不賢者志其小者。』今此數家之言，所以兼包大小之義。豈可偏絕哉。若必專己守殘，黨同門，妒道真，違明詔，失聖意，以陷於文吏之議，甚為二三君子不取也。
233 	２１黃注曰『按成都王穎傳「穎表請誅羊玄之皇甫商等；檄長沙王又使就第；乃與王顒顒即河間王司馬顒。將張方伐京都。以陸機為前鋒都督。陸機至洛，與成都王箋曰，王室多故，禍難薦有。羊玄之乘寵兇豎，專記朝政；皇甫商同惡相求，共為亂階」雲云。或機此時有移百官文，後代失傳耳。』案陸機至洛與成都王箋晉書成都王穎陸機二傳皆不載，引見藝文類聚五十九。黃注微誤。
234 	２２札移十二『三驅弛剛，紀云「剛，疑作網。」案當作弛網。網偽綱，三寫成剛，遂不可通。呂氏春秋異用篇說湯解網，令去三面，舍一面；與易比九五「三驅失前禽」之文偶合，故彥和兼用之。』周禮大司馬職掌九伐之法。左傳莊公二十九年『凡師有鐘鼓曰伐。』杜預釋例曰『鳴鐘鼓以聲其過曰伐。』征伐必先聲其罪，故曰先話。
235 	２３札移十二『案惟壓，義不可通。惟，黃校元本馮本汪本活字本並作摧，是也。當據正。』左傳宣公十二年杜注曰『鯨鯢，大魚名，以喻不義之人，舌食小國。』僖公二十三年臧文仲曰『君其無謂邾小，□躉有毒，而況國乎！』移寶，應作移實。

《卷四》[View] [Edit] [History]
1 	史傳第十六１
2 	開闢草昧，歲紀綿邈，居今識古，其載籍乎！軒轅之世，史有倉頡，主文之職，其來久矣２。曲禮曰：史載筆。左右。鈴木雲二字疑衍閔本王本岡本無史者，使也。執筆左右，八字元脫按胡孝轅本補使之記也元作已按胡本改３。古元脫孫補者，左史記事者，右史記言者。孫云御覽六百三引無兩者字言經則尚書，事經則春秋孫云御覽無兩則字秋下有也字４。唐虞流於典謨，商夏被於誥誓５。自汪本作洎周命維新，姬公定法，紬三正以班歷，貫四時以聯事，諸侯建邦，各有國史，彰善癉惡，樹之風聲６。自平王微弱，政不及雅，憲章散紊，彞倫攸斁７。昔者二字從御覽增黃雲案馮本無昔者校云夫子上御覽有昔者二字鈴木云諸本皆無昔者二字夫子閔鈴木云御覽作□王道之缺，傷斯文之墜，靜居以嘆鳳，臨衢而泣麟８，於是就太師以正雅頌，因魯史以修春秋，舉得失以表黜陟，徵存亡以標勸戒；褒見一字，貴逾軒冕；貶在片言，誅深斧鉞９。然睿旨存亡二字衍黃雲案馮本存亡校云各本衍此二字功甫本無此亦誤衍御覽亦無幽隱，胡本作秘孫云御覽六百四作然叡旨幽秘經文婉約，丘明同時，孫云御覽作恥實得微言，乃原始要終，創為傳體１０。傳者，轉也。轉受經旨，以授於後，實聖文之羽翮，記籍之冠冕也１１。
3 	及至從橫之世，及字從御覽增史職猶存。秦並七王，而戰國有策。蓋錄而弗孫云御覽作不敘，故即簡而孫云御覽無而字為名也１２。漢滅嬴項，武功積年，陸賈稽古，作楚漢春秋１３。爰及太孫云御覽無太字史談，世惟執簡；子長繼志，元作至胡改孫云御覽作志甄序帝績。孫云御覽作續比堯稱典，則位雜中賢；法孔題經，則文非元聖。故取式呂覽，通號曰紀。紀綱之號，亦宏稱也元脫謝補孫云御覽有也字１４。故本紀以述皇王，列傳以總侯伯，八書以鋪政體，十表以譜年爵，雖殊古式，而得事序焉１５，爾其實錄無隱之旨，博雅弘辯之才，愛奇反經之尤，條例踳落之失，叔皮論之詳矣１６。及班固述漢，因循前業，觀司馬遷孫云御覽作史遷之辭，思實過半１７。其十志該富，贊序弘麗，儒雅彬彬，信有遺味１８。至於宗經矩孫云御覽作規聖之典，端緒豐贍之功，遺親攘美孫云御覽作善之罪，徵賄鬻筆之愆，公理辨之究矣１９。觀夫左氏綴事，附經間出，於文為約，而氏族難明。及史遷各傳，人始區詳而易覽，述者宗焉２０。及孝惠委機，呂后攝政，班史立紀，違經失元脫朱補實，何則？庖犧以來，未聞女帝者也２１。漢運所值，難為後法。牝雞無晨，武王首誓；婦無與國，齊桓著盟；宣後亂秦，呂氏危漢，豈唯政事難假，亦名號宜慎矣２２。張衡司史，而惑黃雲案馮本或校云或謝本作惑同遷固，元帝王帝王元作年二孫改後，欲為立紀，謬亦甚矣２３。尋子弘雖偽，要當孝惠之嗣；孺子誠微，實繼平帝之體；二子可紀，何有於二後哉２４。
4 	至於後漢紀傳，發源東觀２５。袁張所制，偏駁不倫２６。薛謝之作，疏謬少信２７。若司馬彪之詳實，若字從御覽增華嶠之準當，則其冠也２８。及魏代三雄，記鈴木云諸本作記閔本作紀傳互孫云御覽作並出。陽秋魏略之屬，江表吳錄之類，或激抗難征，或元脫謝補孫云御覽有或字疏闊寡要２９。唯陳壽三志，文質辨洽，荀張比之於遷固，非妄譽也３０。
5 	至於晉代之書，繁乎著作３１。陸機肇始而未備３２，王韶續末而不終３３，干寶述紀，以審正得御覽作明序３４；孫盛陽秋，以約舉為能３５。按春秋經傳，舉例發凡孫云明抄本御覽引凡作目３６。自孫云御覽無自字史漢以下，莫有準的３７。至鄧璨元作(王癸)朱改孫云御覽作粲晉紀，始立條例。又擺落一作撮略從御覽改孫云明抄本御覽作擺落漢魏，憲章殷周，雖湘川鈴木云諸本川作州曲學，亦有心孫云御覽有放字典謨３８。及安元作交朱改孫云御覽作安國立例，乃鄧氏之規焉３９。
6 	原夫載籍之作也，必貫乎百氏，元作姓被之千載，表徵盛衰，殷鑒興廢，使一代之制，共日月而長存，王霸之跡，並天地而久大。是以在漢之初，史職為盛，郡國文計，先集太史之府，欲其詳悉於體國，鈴木云玉海國下有也字必閱石室，啟金匱，抽裂帛，檢殘竹，欲其博練於稽古也４０。是立義選言，宜依經以樹則；勸戒與奪，必附聖以居宗；然後詮評昭整，苛濫不作矣４１。然紀傳孫云御覽作傳記為式，編年綴事，文非泛論，孫云明抄本御覽綴作經泛作紀按實而書，歲遠則同異難密，事積則起訖易疏，斯固總會黃雲案馮校本總會校云總會御覽作□合孫云明抄本御覽作合之為難也４２。或有同歸一事，而孫云御覽無而字數人分功，兩記則失於復重，偏舉則病孫云御覽作漏於不周，此又銓配之未易也４３。故張衡摘史班之舛濫，傅玄譏後漢之尤煩，皆此類也４４。
7 	若夫追述遠代，代遠多偽，公羊高孫云明抄本御覽作皋雲傳聞異辭；荀況稱錄遠略近；蓋文疑則闕，貴信史也。然俗皆愛奇，莫顧實理。孫云御覽作理實傳聞而欲偉其事，錄遠而欲詳其跡，於是棄同即異，穿鑿傍說，舊史所無，我書則傳，孫云御覽作博此訛濫之本源，而述遠之巨蠹也４５。至於記孫云御覽作紀編同時，時元脫胡補孫云御覽有時字同多詭，雖定哀微辭，而世情利害。勛榮之家，雖庸夫而盡飾；迍孫云御覽作屯敗之士，雖令德而常嗤，理欲二字衍孫云御覽無常字欲字嗤理作蚩埋吹霜喣一作噴，從御覽改露，寒暑筆端，此又同時之枉，孫云明抄本御覽枉下有論字可為嘆息者也！為字從御覽增４６故元作欲朱改孫云御覽作故述遠則誣矯如彼，記孫云明抄本御覽作略近則回邪如此，析理居正，唯素臣元作心今改孫云御覽作懿上心三字乎４７！若乃尊賢隱諱，固尼父之聖旨，蓋纖瑕不能玷瑾瑜也，奸慝懲戒，實良史之直筆，農夫見莠，其必鋤也；若斯之科，亦萬代一準焉４８。至於尋繁領雜之術，務信棄奇之要，明白頭訖之序，品酌事例之條，曉其大綱，則眾理可貫４９。然史之為任，乃彌綸一代，負海內之責，而嬴顧校作贏是非之尤。秉筆荷擔，莫此之勞５０。遷固通矣，而歷詆後世。若任情失正，文其殆哉５１！
8 	贊曰：史肇軒黃，體備周孔。世歷斯編５２，善惡偕總。騰褒裁貶，萬古魂動。辭宗邱明，直歸南董。
9 	１　紀評曰『彥和妙解文理，而史事非其當行，此篇文句特煩，而約略依稀，無甚高論，特敷衍以足數耳。學者欲析源流，有劉子玄之書在。』案史通專論史學，自必條舉細目；文心上篇總論文體，提潔綱要，體大事繁，自不能如史通之周密。然如史通首列六家篇，尚書家，春秋家，左傳家，國語家，史記家，漢書家。特重左傳漢書二家，文心詳論左傳史漢，其同一也；史通推揚二體，編年體，紀傳體。言其利弊，文心亦確指其短長，其同二也；至於煩略之故，貴信之論，皆子玄書中精義，而彥和已開其先河，安在其為敷衍充數乎？至如浮詞篇，夫人樞機之發至章句獲全，並文心之辭句亦擬之矣。
10 	２　劉恕通鑒外紀黃帝紀『史官蒼頡造文字。』原注『崔瑗曹植蔡邕索靜曰「蒼頡，古之王者。」張揖曰「蒼頡為帝王，生於禪通紀。」慎到曰「在庖犧前。」衛氏曰「在包犧蒼帝之世。」譙周曰「在炎帝世。」徐整曰「在神農黃帝之間。」或云「蒼頡作書，天雨粟，鬼夜哭。」』胡克家注云『周禮外史疏引世本作篇曰「蒼頡造文字，黃帝之史。」廣韻九魚又引之曰「沮誦蒼頡作書。」案此見書字下，不云引世本。並黃帝時史官。說文序曰「黃帝之史蒼頡。」原注所引崔瑗蔡邕索靜靜當作靖。張揖衛氏諸書，即隋書經籍志所載飛龍篇崔瑗。勸學聖皇諸篇皆蔡邕。古今字詁張揖。四體書勢衛恆。之說也。索靖草書狀一卷，隋唐志不著錄，馬國翰有輯本。山海中山經注及水經洛水注引河圖玉版曰「蒼頡為帝南巡狩……」案其言為帝者，為黃帝也。崔瑗等即以蒼頡為王者，蓋誤會河圖之文而然也。譙周徐整諸說，蓋古史考及三五歷文。或云者見淮南子本經訓。』載籍推史官之起，必云蒼頡，故詳錄前說，實則其人有無，非所能知也。
11 	３　禮記曲禮上『史載筆，士載言。』無左右二字，此衍文當刪。大戴記盛德篇『天子御者內史太史左右手也。』白虎通論記過徹膳之義『所以謂之史，何？明王者使為之也。』陳立疏證曰『漢書杜延年傳注云，史使一也。或作使字。是史使或通用。言為王者所使，故謂之史，亦諧聲為義者也。』彥和說本白虎通。
12 	４　『記事者』『記言者』二者字疑衍。禮記玉藻曰『動則左史書之，言則右史書之。』漢書藝文志『左史記言，右史記事，事為春秋，言為尚書。』玉藻疏引六藝論同，與漢志反。杜預春秋左氏傳序正義云『左是陽道，故令之記動；右是陰道，故使之記言。藝文志稱左史記言，右史記動，誤耳。』彥和用玉藻說。
13 	５　穀梁隱八年傳云『誥誓不及五帝。』謂典謨唐虞所傳，誥誓三王始有也。尚書所載皆典謨訓誥誓命之文，雖為古史，而體例未具，非史之正宗。至周公制春秋，編年之體，於是起也。
14 	６　杜預春秋左氏傳序云『韓宣子適魯，昭公二年。見易象與魯春秋，曰「周禮盡在魯矣，吾乃今知周公之德與周之所以王。」韓子所見，蓋周之舊典禮經也。』正義云『知是舊典禮經者，傳於隱七年書名例云「謂之禮經。」十一年不告例云「不書於策。」明書於策，必有常禮，未修之前，舊有此法，韓子所見而說之，即是周之舊典，以無正文，故言蓋為疑辭也。制禮作樂，周公所為，明策書禮經，亦周公所制，故下句每云周公，正謂五十發凡，是周公舊制也。』史記歷書『紬績日分。』索隱『紬績者，以言造歷算運者，猶若女工緝而織之也。』左傳隱公元年經『元年春王正月。』正義云『周以建子為正，則周之二月三月，皆是前世之正月也。故於春每月書王。王二月者，言是我王之二月，乃殷之正月也。王三月者，言是我王之三月，乃夏之正月也。既有正朔之異，故每月稱王以別之。何休云「二月三月皆有王者，二月，殷之正月也，三月，夏之正月也。王者，存二王之後，使統其正朔，……所以尊先聖，通三統，師法之義，恭讓之禮。」』彥和紬三正以班歷之義，似用何休說也。杜預序又云『記事者，以事系日，以日系月，以月系時，以時系年，所以紀遠近，別同異也。故史之所記，必表年以首事；年有四時，故錯舉以為所記之名也。
15 	周禮有史官，……諸侯亦各有國史。』春秋之名，經無所見，唯傳記有之。昭二年韓起聘魯，見魯春秋。外傳晉語司馬侯對晉悼公云『羊舌肸習於春秋。』楚語申叔時論傅太子之法。雲教之以春秋。禮記坊記云『魯春秋記晉喪曰，殺其君之子奚齊。』又經解曰『屬辭比事，春秋教也。』凡此諸文所說，皆在孔子之前，則知未修之時，舊有春秋之目。閔因敘云『昔孔子受端門之命，制春秋之義，使子夏等十四人求周史記得百二十國寶書。』公羊疏引。墨子云『吾見百國春秋。』此墨子佚語，隋書李德林傳載德林重答魏收書引。皆諸侯各有國史，通名春秋之證。史通六家篇『春秋家者，其先出於三代，案汲塚瑣語記太丁時事，目為夏殷春秋。』
16 	７　鄭玄王城譜云『於是王室之尊，與諸侯無異，其詩不能復雅，故貶之謂之王國之變風。』８　紀評曰『昔者二字不必增。』嘆鳳，見前正緯篇。公羊傳哀公十四年『麟者，仁獸也。有王者則至，無王者則不至。有以告者曰，「有□而角者。」孔子曰「孰為來哉！孰為來哉！反袂拭面涕沾袍。……」西狩獲。麟孔子曰「吾道窮矣！」』孔叢子記問篇『叔孫氏之車卒曰子鋤商，樵於野而獲獸焉，眾莫之識，以為不祥，棄之五父之衢。……子曰「天子布德，將致太平，則麟鳳龜龍先為之祥；今周宗將滅，天下無主，孰為來哉！」遂泣曰「予之於人，猶麟之於獸也，麟出而死，吾道窮矣！」』９　論語八佾篇『子語魯太師樂，曰，樂其可知也。始作，翕如也，翕如，盛。從之，純如也，從，讀曰縱。言五音既發，放縱盡其音，聲純純和諧。皦如也，言其音節明也，繹如也，以成。』縱之以純如皦如繹如，言樂始作翕如而成於三。子罕篇『子曰，吾自衛反魯，然後樂正，雅頌各得其所。』鄭曰，反魯，哀公十一年冬。漢書藝文志『以魯周公之國，禮文備物，史官有法，故與左丘明觀其史記，據行事，仍人道，因興以立功，敗以成罰，假日月以定歷數，藉朝聘以正禮樂。』褒貶，見上徵聖篇。
17 	１０存亡二字衍，應刪。漢志云『有所褒諱貶損，不可書見，口授弟子，弟子退而異言。丘明恐弟子各安其意，以失其真，故論本事而作傳，明夫子不以空言說經也。』杜預春秋左氏傳序『左丘明受經於仲尼，以為經者不刊之書也。……身為國史，躬覽載籍，必廣記而備言之。其文緩，其旨遠，將令學者原始要終，尋其枝葉，究其所窮。』正義云『將令學者本原其事之始，要截其事之終，尋其枝葉，盡其根本，則聖人之趣雖遠，其賾可得而見。』
18 	１１釋名釋書契『傳，轉也。轉移所在，執以為信也。』廣雅釋言云『傳，轉也。』史通六家篇『左傳家者，其先出於左丘明。孔子既著春秋，而丘明受經作傳。蓋傳者，轉也，轉受經旨，以授後人。或曰，傳者，傳也，所以傳示來世。案孔安國注尚書，亦謂之傳，斯則傳者亦訓釋之義乎？觀左傳之釋經也，言見經文而事詳傳內，或傳無而經有，或經闕而傳存，其言簡而要，其事詳而博，信聖人之羽翮，而述者之冠冕也。』１２杜預左傳後序『紀年篇起自夏殷周，皆三代王事，無諸國別。惟特記晉國……皆用夏正建寅之月為歲首。編年相次，晉國滅，獨記魏事，下至魏哀王之二十年。蓋魏國之史記也。』此戰國史職猶存之證。漢書藝文志春秋類戰國策三十三篇。自注『記春秋後。』劉向戰國策序云『中書本號，或曰國策，或曰國事，或曰短長，或曰事語，或曰長書。或曰脩書。臣向以為戰國時游士輔所用之國，為之筴謀，宜為戰國策。』姚範援鶉堂筆記四十云『按錄而不敘，即簡為名，劉知幾亦同彥和此說。餘謂此較之向序為優。』劉說見六家篇。
19 	１３漢書藝文志春秋類楚漢春秋九篇。自注『陸賈所記。』史記集解序索隱『賈撰記項氏與漢高祖初起及說惠文閑事。』漢志補注引沈欽韓曰『隋志九卷。唐志二十卷。御覽引之。經籍考不載，蓋亡於南宋。』王先謙曰『後書班彪傳云「漢興，定天下，太中大夫陸賈記錄時功，作楚漢春秋九篇。」案賈敘述時輩，不容多有抵牾，就其乖舛之跡而言，知唐世所傳，已非元書。』章宗源隋經籍志考證，徵引頗詳。
20 	１４史記自序『太史公執遷手而泣曰「余先周室之太史也。」……遷俯首流涕曰「小子不敏。請悉論先人所次舊聞，弗敗闕。」卒三歲而遷為太史令。』位雜中賢，謂後世帝王不皆賢聖;文非元聖，謂遷不敢比春秋經，自序所謂『述故事整齊其世傳，非所謂作也，而君君謂壺遂。比之於春秋，謬矣！』是也。本紀之名，彥和謂取式呂覽，恐非。史記大宛傳贊兩言禹本紀，正遷所本耳。
21 	１５史記本紀十二，世家三十，列傳七十，書八，表十，共一百三十篇。本篇不言世家，恐有脫誤。疑當據班彪史記論作本紀以述帝王，史記首列五帝本紀。三皇本紀，司馬貞補撰。世家以總公侯，自序謂三十輻，共一轂，此總字所取義。列傳以錄卿士，文始完具。史通云『蓋紀之為體，猶春秋之經，系日月以成歲時，書君上以顯國統。』『紀者既以編年為主，唯敘天子一人，有大事可書者，則見之於年月；其書事委曲，付之列傳，此其義也。』本紀篇。又云『蓋紀者，編年也，傳者，列事也。編年者，歷帝王之歲月，猶春秋之經；列事者，錄人臣之行狀，猶春秋之傳。春秋則傳以解經，史漢則傳以釋紀。』列傳篇。又云『司馬遷之記諸國也，其編次之體，與本紀不殊。各國自用其年。蓋欲抑彼諸侯，異乎天子，故假以他稱，名為世家。』世家篇。
22 	又云『蓋譜之建名，起於周代；表之所作，因譜象形。故桓君山有云「太史公三代世表，旁行邪上，並效周譜」此其證歟。』表歷篇。新論書佚，桓語亦引見梁書劉杳傳。又云『夫刑法禮樂，風土山川，求諸文籍，出於三禮，及班馬著史，別裁書志，考其所記，多效禮經。且紀傳之外，有所不盡，只字片文，於斯備錄，語其通博，信作者之淵海也。』書志篇。案史記八書，實取則尚書，故名曰書。尚書堯典禹貢，後世史官所記，略去小事，綜括大典，追述而成。故如『乃命羲和，欽若昊天，歷象日月星辰，敬授人時。……以閏月定四時成歲。』即律書歷書天官書所由昉也。『歲二月東巡狩。……車服以庸。』封禪書所由昉也。『帝曰，咨四岳，有能典朕三禮。……直哉惟清。』禮書所由昉也。『帝曰，夔，命汝典樂。……百獸率舞。』樂書所由昉也。『帝曰，棄，黎民阻饑，汝后稷，播時百穀。』平準書所由昉也。禹貢一篇，河渠書所由昉也。劉子玄謂出於三禮，恐非。
23 	１６班彪史記論後漢書班彪傳。唐虞三代，詩書所及，世有史官，以司典籍。暨於諸侯，國自有史，故孟子曰『楚之檮杌，晉之乘，魯之春秋，其事一也。』定哀之間，魯君子左丘明，論集其文，作左氏傳三十篇；又撰異同，號曰國語二十篇。由是乘檮杌之事遂闇，而左氏國語獨章。又有記錄黃帝以來至春秋時帝王公侯卿大夫，號曰世本，一十五篇。春秋之後，七國並爭，秦並諸侯，則有戰國策三十三篇。漢興定天下，太中大夫陸賈記錄時功，作楚漢春秋九篇。孝武之世，太史令司馬遷採左氏國語，刪世本戰國策，據楚漢列國時事，上自黃帝，下訖獲麟，作本紀世家列傳書表凡百三十篇，而十篇缺焉。遷之所記，從漢元至武以絕，則其功也。至於採經摭傳，分散百家之事，甚多疏略，不如其本，務欲以多聞廣載為功，論議淺而不篤。其論術學，則崇黃老而薄五經；序貨殖，則輕仁義而羞貧窮；道游俠，則賤守節而貴俗功；此大敝傷道，所以遇極刑之咎也。然善述序事理，辯而不華，質而不俚，文質相稱，蓋良史之才也。誠令遷依五經之法言，同聖人之是非，意亦庶幾矣。夫百家之書，猶可法也，若左氏國語世本戰國策楚漢春秋太史公書，今之所以知古，後之所由觀前，聖人之耳目也。
24 	司馬遷序帝王則曰『本紀，』公侯傳國則曰『世家，』卿士特起則曰『列傳。』又進項羽陳涉而黜淮南衡山，細意委曲，條例不經。若遷之著作，採獲古今，貫穿經傳，至廣博也。一人之精，文重思煩，故其書刊落不盡，尚有盈辭，多不齊一。若序司馬相如舉郡縣，箸其字，至蕭曹陳平之屬，及董仲舒並時之人，不記其字，或縣而不郡者，蓋不暇也。今此後篇慎覈其事，整齊其文，不為世家，唯紀傳而已。傳曰『殺史見極，平易正直，春秋之義也。』班彪學穀梁春秋，此傳曰當是穀梁佚文。
25 	１７漢書敘傳下『探篹前記，綴輯所聞，以述漢書。』顏師古注曰『史遷則云為某事作某本紀某列傳，班固謙不言然，而改言述，蓋避作者之謂聖而取述者之謂明也。』前業，謂太初以前多本史記，太初以後，又本其父班彪後傳數十篇。
26 	１８漢書十志：律歷，禮樂，刑法，食貨，郊祀，天文，五行，地理，溝洫，藝文。範曄獄中與諸甥侄書云『班氏最有高名，既任情無例，不可甲乙辨。後贊於理，近無所得，唯志可推耳。博贍不可及之。』史通論贊篇『孟堅辭惟溫雅，理多愜當；其尤美者，有典誥之風，翩翩弈弈，良可詠也。』子玄此說公允，合彥和之旨。
27 	１９至於以下四事，當在仲長統昌言中，惜其書佚亡，不能知所以辨之之辭。案漢書敘傳，固自謂『旁貫五經，上下洽通，為春秋考紀謂帝紀也。表志傳凡百篇。』又言『凡漢書，敘帝皇。……窮人理，該萬方；緯六經，綴道綱；總百氏，贊篇章。』自負甚至，因而有人嫉忌，造作謗語。宗經矩聖之典，端緒猶言條理。豐贍之功二句，當即統證明敘傳說非誇誕之語。漢書贊中數稱司徒掾班彪云云，安得誣為遺親攘美？北周書柳虯傳虯上疏言『漢魏以還，密為記注，徒聞後世，無益當時；縱能直筆，人莫之知，何止物生橫議，亦自異端互起。故班固致受金之名，陳壽有求米之論。』據此，虯亦知班陳之冤。劉子玄深於史學，而曲筆篇竟謂『班固受金而始書，陳壽借米方傳，此又記言之奸賊，載筆之兇人，雖肆諸市朝，投畀豺虎可也。』何無識輕詆至此乎！
28 	２０左傳為編年之始，史記為紀傳之祖，二體各有短長，不可偏廢。史通本彥和此意，作二體篇，可備參證。節錄如下：
29 	夫春秋者，系日月而為次，列歲時以相續，中國外夷，同年共世，莫不備載，其事形於目前，理盡一言，語無重出，此其所以為長也。至於賢士貞女，高才□德，事當沖要者，必盱衡而備言；跡在沈冥者，不枉道而詳說。如絳縣之老，□梁之妻，或以酬晉卿而獲記，或以對齊君而見錄；其有賢如柳惠，展禽見左傳僖二十六年，此云不彰，誤記。仁若顏回，終不得彰其名氏，顯其言行。故論其細也，則纖芥無遺；語其粗也，則丘山是棄。此其所以為短也。史記者，紀以包舉大端，傳以委曲細事，表以譜列年爵，志以總括遺漏；逮於天文地理，國典朝章，顯隱必該，洪纖靡失。此其所以為長也。若乃同為一事，分在數篇，斷續相離。前後屢出，於高紀則云語在項傳，於項傳則云事具高紀；又編次同類，不求年月，後生而擢居首帙，先輩而抑歸末章，遂使漢之賈誼，將楚屈原同列，魯之曹沬，與燕荊軻並編。此其所以為短也。
30 	２１委機，謂孝惠因呂后戮戚夫人，以憂疾不聽政而崩。孝惠享國七年，寬仁友愛，雖政出母氏，實一代宗主，齊召南曰『史記於高祖本紀後，孝文本紀前，止作呂后本紀，以惠帝事附入，殊非體制；班氏列惠帝紀於高后紀之前，義理甚正。』前漢書卷二考證。齊氏之說是也。按少帝及恆山王弘實孝惠後宮子，八年之間，帝位兩易，班氏為整齊計，故立高后紀，以省煩擾。如立少帝紀，則文帝有篡竊之嫌。彥和怵於後世母后臨朝，外戚閹宦肆虐，故云違經失實。言各有當，而紀評謂『獨抽此條，未免掛漏。』不知彥和實能獨見其大也。說文女部『媧，古之神聖女化萬物者也。』鄭玄依春秋緯注禮記明堂位云『女媧三皇，承宓羲者。』鄭不言其為女身，彥和當即用鄭義也。
31 	２２通典六十七載晉□翼答何充書曰『中古以上，未有母后臨朝，女主當陽者也，乃起漢耳。』尚書牧誓『王曰，古人有言曰，牝雞無晨，牝雞之晨，惟家之索。』穀梁傳僖公九年『諸侯盟於葵丘。曰，毋雍泉，毋訖糴，毋易樹子，嫡子。毋以妾為妻，毋使婦人與國事。』史記匈奴列傳『秦昭王時，義渠戎王與宣太后亂，有二子。』宣太后，昭王母。史記呂后本紀『聽諸呂，擅廢帝更立，又比殺三趙王，滅梁趙燕以王諸呂。』２３後漢書張衡傳『衡上疏請得專事東觀，收檢遺文，畢力補綴。又條上司馬遷班固所敘與典籍不合者十餘事。又以為王莽本傳但應載篡事而已。至於編年月，紀災祥，宜為元後本紀。』校勘記『案梅本作元平二後。校云，元作帝王，孫改。張本亦作平二，嘉靖本作年二，年疑平字之訛。』２４子弘實孝惠子，群臣立文帝，故強稱『少帝及梁淮陽常山王皆非真孝惠子也。呂后以計詐名他人，殺其母養後宮，令孝惠子之，立以為後。』彥和所云『子弘雖偽，』謂偽稱張後子，非謂其非孝惠子也。俞正燮癸巳類稿卷十一有漢少帝本孝惠子考。漢書王莽傳上『平帝崩。……立宣帝玄孫嬰為皇太子，號曰孺子。』校勘記『案上文元帝王後若正，此二後之二字宜作王；此二字若正，上文帝王宜作平二。元平二後，謂元帝平帝二皇后也。』２５隋書經籍志『東觀漢記一百四十三卷。起光武記注至靈帝。長水校尉劉珍等撰。』章宗源考證云『唐志一百二十六卷。書錄解題八卷。宋志十卷。其書以新市平林諸人列為載記。房喬修晉書劉淵等載記，蓋仿其例。今四庫輯本二十四卷。有天文志地理志。』史通正史篇『在漢中興，明帝始詔班固與陳宗尹敏孟異作世祖本紀，並撰功臣及新市平林公孫述事作列傳載記二十八篇。皆本後漢書班固傳之文。自是以來，春秋考紀謂帝紀也。亦以煥炳，而忠臣義士，莫之撰勒。於是又詔劉珍及李尤雜作紀表，名臣節士儒林外戚諸傳，起自建武，光武元。訖乎永初，安帝元。事業垂竟，而珍尤繼卒。劉珍李尤事均見後漢書文苑傳。復命伏無忌與黃景作諸王王子功臣恩澤侯表，南單于西羌傳，地理志。後漢書伏湛傳『桓帝元嘉中詔無忌與黃景崔寔等共撰漢記。』至元嘉元年，桓帝元。復令邊韶崔寔朱穆曹壽雜作孝穆崇二皇文有脫誤。及順烈皇后傳；又增外戚傳，入安思等後；儒林傳入崔篆諸人，寔壽又與延篤雜作百官表順帝功臣孫程郭願及鄭眾蔡倫等傳，凡百十有四篇，號曰漢記。邊韶見文苑傳。崔寔見崔駰傳。朱穆見朱暉傳，惟史不言其修史。曹壽不知何人，或謂即班昭之夫，非是。曹世叔早卒，不得在桓時修史延篤見本傳。熹平中靈帝改元。馬日磾蔡邕楊彪盧植著作東觀，接續紀傳之可成者。』２６隋書經籍志『後漢書九十五卷。本一百卷。晉秘書監袁山松撰。』章宗源考證云『晉書袁山松傳「山松著後漢書百篇。」舊唐志一百二卷。新唐志一百一卷，又錄一卷。今存姚氏輯本一卷。』又『後漢南記四十五卷。』本五十五卷，今殘缺。晉江州從事張瑩撰。考證徵引得十餘條。唐志五十八卷。
32 	２７隋志『後漢記六十五卷。本一百卷。梁有。今殘缺。晉散騎常侍薛瑩撰。』考證云『唐志一百卷。今存姚氏輯本一卷。太平御覽皇王部引光武明帝章帝安帝桓帝靈帝六贊。』又『後漢書一百三十卷。』無帝紀。吳武陵太守謝承撰。考證云『新唐志同，又錄一卷。舊唐志三十三卷。史無帝紀，惟聞此書。北堂書鈔設官部引承書有風教傳，亦創見也。史通論贊篇「謝承曰詮。」今存姚之駰輯本四卷。』案謝承之外，尚有晉祠部郎謝沈後漢書八十五卷。彥和所指，未知何人。
33 	２８隋志『續漢書八十三卷。晉秘書監司馬彪撰。』考證云『晉書司馬彪傳「彪討論眾書，綴其所聞，起於世祖，終於孝獻，為紀志傳凡八十篇。號曰續漢書。」唐志八十三卷，又錄一卷。今存姚氏輯本一卷。』續漢書亡，而志獨以附範書得存。又『漢後書十七卷。本九十七卷。今殘缺。晉少府卿華嶠撰。』考證云『晉書華嶠傳「初，嶠以漢紀煩穢，有改作之志。會為臺郎，遍觀秘籍，遂就其緒。起於光武，終於孝獻，一百九十五年。為帝紀十二卷，皇后紀二卷，十典十卷，傳七十卷，及三譜序傳目錄凡九十七卷。」史通內篇曰「班固華嶠，子長之流也。」二體篇。又曰「創紀傳者五家，推其所長，華氏居最。」外篇正史篇。又外篇曰「嶠刪定東觀記為漢後書。」正史篇。愚按蔚宗撰史，實本華嶠，故亦易外戚為后紀，而肅宗紀論，二十八將論，桓譚馮衍傳論，袁安傳論，劉趙淳于江劉周趙傳序，班彪傳論，章懷並注為華嶠之辭。』案史通正史篇論後漢書，於東觀記之下，即論司馬彪華嶠二書，亦可以證彥和詳實準當之評，必非虛也。
34 	２９隋書經籍志『魏氏春秋二十卷。孫盛撰。』考證云『晉書孫盛傳「盛著魏氏春秋。」史通題目篇曰「孫盛有魏氏春秋，孔衍有漢魏尚書，陳壽王劭曰志，何之元劉璠曰典，此又好奇厭俗，習舊捐新，雖得稽古之宜，未達從時之義。」模擬篇曰「孫盛魏晉二陽秋；每書年首，必云某年春帝正月。夫年既編帝紀，而月又列帝名，以此擬春秋，所謂貌同心異也。」魏志武紀注引「劉備，人傑也，將生憂寡人。臣松之以為：孫盛著書，多用左氏以易舊文，後之學者，將何取信。且魏武方以天下勵志，而用夫差分死之言，尤非其類。」又臧洪傳注「臣松之案：酸棗之盟，止有劉岱等五人而已。魏氏春秋橫內劉表等數人，皆非事實。」陳泰傳注「臣松之案：孫盛言諸所改易，非別有異聞，自以意制，多不如舊。凡紀言之體，當使若出其口，辭勝而違實，固君子所不取，況復不勝，而徒長虛妄哉。」』盛書稱陽秋，避簡文太后諱也。簡文太后諱阿春。魏略三十八卷，隋志不著錄。魏京兆魚豢撰。考證云『見舊唐志正史類。新唐志五十八卷，入雜史類。史通題目篇曰「魚豢姚察察，宜作最。著魏梁二史，隋志古史類編年體有姚最梁後略十卷。巨細畢載，蕪累甚多，而俱榜之以略。」稱謂篇曰「魚豢孫盛等沒吳蜀號謚，呼權備姓名。」又外篇論古今正史曰「魏時京兆魚豢私撰魏略，事止明帝。」愚按魏略有紀志列傳，自是正史之體。』
35 	江表傳，隋志不著錄。後漢書章懷注引用，撰人題虞浦。唐志入雜史，題五卷，云虞溥撰。晉書虞溥傳『撰江表傳。子勃過江，上江表傳於元帝，詔藏於秘書。』隋志『吳錄三十卷。張勃撰。梁有，隋亡。』考證云『史記索隱伍子胥傳。「張勃，晉人，吳鴻臚儼之子也。作吳錄。裴駰注引之，是矣。」唐志入雜史類。通志略入編年類。其書有志有傳，其體不似編年類。』３０晉書陳壽傳『撰魏吳蜀三國志凡六十五篇。時人稱其善敘事，有良史之才。張華深善之，謂壽曰「當以晉書相付耳。」其為時所重如此。張華將舉壽為中書郎，荀勖忌華而疾壽，遂諷吏部遷壽為長廣太守。』彥和謂荀張比之於遷固，張系張華，荀不知何人，豈勖嘗稱其書，既而又疾之耶？抑荀或是範之誤。範頵表言『陳壽作三國志，辭多勸誡，明乎得失，有益風化。』或即彥和所指，非妄譽也。
36 	３１校勘記『繁當作系，字誤也。諸本作系。』晉書職官志『元康二年詔曰「著作舊屬中書，而秘書既典文籍，今改中書著作為秘書著作。」於是改隸秘書省。著作郎一人，謂之大著作郎，專掌史任。又置佐著作郎八人，著作郎始到職，必撰名臣傳一人。』史通史官建置篇『若中朝之華嶠，陳壽，陸機，束皙，江左之王隱，虞預，干寶，孫盛，並史官之尤美，著作之妙選也。』３２隋志『晉紀四卷。陸機撰。』考證云『史通內篇曰「陸機晉書，列紀三祖，直敘其事，竟不編年，年既不編，何紀之有！」本紀篇。曲筆篇曰「陸機晉史，虛張拒葛之鋒。」又外篇曰「晉史洛京時著作郎陸機始撰三祖紀。」』正史篇。
37 	３３隋志『晉紀十卷。宋吳興太守王韶之撰。』考證云『宋書王韶之傳「父偉之，少有志尚，當世詔命表奏輒自書寫，泰元隆安時事，小大悉撰錄之。韶之因此私撰晉安帝陽秋。既成，時人謂宜居史職，即除著作佐郎，使續後事，訖義熙九年。善敘事，辭論可觀，為後代佳史，」南史蕭韶傳曰「昔王韶之為隆安紀十卷，說晉末之亂。」史通雜述篇曰「若王韶晉安陸記安陸當是隆安之訛。此之謂偏記者也。」』３４隋志『晉紀二十三卷。干寶撰。訖愍帝。』考證云『晉書干寶傳「寶字令升。著晉紀，自宣帝訖於愍帝，五十三年，凡二十卷。其書簡略，直而能婉，咸稱良史。」史通內篇論二體曰「晉史有王虞，副以干紀。」又曰「干寶著書，盛譽丘明而深抑子長。」其義云「能以三十卷之約，括囊二百四十年之事，靡有遺也。」又載言篇曰「干寶議撰晉史，以為宜準丘明，其臣下委曲仍為譜注。」又論贊篇曰「必擇其善者，干寶範蔚宗裴子野。是其最也。」序例篇曰「惟令升先覺，遠述丘明，重立凡例，勒成晉紀。鄧孫以下，遂躡其蹤。必定其臧否，徵其善惡，干寶蔚宗，理切而多功，鄧粲道鸞，詞煩而寡要。」唐志編年類有干寶晉紀四十卷，正史類又有干寶晉書二十二卷，自是重出。』３５隋志『晉陽秋三十二卷。訖哀帝。孫盛撰。』考證云『晉書孫盛傳「盛字安國。著晉陽秋，詞直而理正，咸稱良史。」文心雕龍才略篇曰「孫盛干寶，文勝為史，準的所擬，志乎典訓，戶牖雖異，而筆彩略同。」』３６杜預春秋左氏傳序『故發傳之體有三，而為例之情有五：一曰微而顯，文見於此而起義在彼，稱族尊君命，舍族尊夫人，成十四年。梁亡，僖十九年。城緣陵僖十四年。之類是也；二曰志而晦，約言示制，推以知例，參會不地，桓二年。與謀曰及宣七年。之類是也；三曰婉而成章，曲從義訓，以示大順，諸所諱闢，其事非一，故言諸以總之也。如僖十六年齊人止公之類。璧假許田桓元年。之類是也；四曰盡而不污，直書其事，具文見意，丹楹，莊二十三年。刻桷，莊二十四年。天王求車，桓十五年。齊侯獻捷莊三十一年。之類是也；五曰懲惡而勸善，求名而亡，欲蓋而章，書齊豹盜，昭二十年。三叛人名襄二十一年，昭五年，昭三十一年。之類是也。推此五體以尋經傳，觸類而長之，附於二百四十二年行事，王道之正，人倫之紀，備矣。』左傳有五十凡例。如『隱公七年春，滕侯卒。不書名，未同盟也。凡諸侯同盟，於是稱名。故薨則赴以名，告終嗣也，以繼好息民。告亡者之終，稱嗣位之主。謂之禮經。』杜注『此言凡例，乃周公所制禮經也。』３７班彪論史記，謂其細意委曲，條例不經。範嘩謂班氏最有高名，既任情無例，不可甲乙辨。獄中與諸甥侄書。彥和之說本此。然史漢一為通史，一為斷代，皆正史不祧之祖。後之撰史者，無能逾其軌範，所謂莫有準的，特以比春秋經傳為不足耳。
38 	３８璨，當作粲。晉書鄧粲傳『鄧粲長沙人。以父騫有忠信言而世無知者，乃著元明紀十篇。』隋志『晉紀十一卷。』注云『訖明帝。』世說賞譽篇注引『咸和中，貴游子弟慕王平子謝幼輿為達，卞壺欲奏治之。』咸和，成帝年號，是粲所記不止訖於明帝。御覽人事部『張華多須，以帛纏之，陸雲見之，笑不能止。』華云皆卒於惠帝時，似不宜載於元明紀中。隋志考證語。豈粲初撰元明二朝事，既而又擴充稱晉紀耶！粲書亡佚，彥和所云，無可徵實矣。
39 	３９才略篇云『孫盛準的所擬，志乎典訓，』蓋取法鄧粲也。
40 	４０史記自序集解引如淳曰『漢儀注「太史公，武帝置，位在丞相上。天下計書，先上太史公，副上丞相，序事如古春秋。遷死後，宣帝以其官為令，行太史公文書而已。」』自序『遷為太史令，紬史記石室金匱之書。』索隱『案石室金匱，皆國家藏書之處。』
41 	４１史通論贊篇可與彥和此說互證，節錄於下：
42 	春秋左氏傳，每有發論，假君子以稱之。二傳云公羊子，穀梁子，史記云太史公。既而班固曰贊，荀悅曰論，東觀曰序，謝承曰詮，後漢書。陳壽曰評，王隱曰議，晉書。何法盛曰述，晉中興書。常璩曰撰，華陽國志。劉□曰奏，三史略記。史官所撰，通稱史臣，其名萬殊，其義一揆，必取便於時者，則總歸論贊焉。夫論者，所以辯疑惑，釋凝滯，若愚智共了，固無俟商榷，丘明君子曰者，其義實在於斯。司馬遷始限以篇終各書一論，必理有非要，則強生其文，史論之煩，實萌於此。夫擬春秋成史，持論尤宜闊略；其有本無疑事，輒設論以裁之，此皆私□筆端，茍炫文彩，嘉辭美句，寄諸簡冊，豈知史書之大體，載削之指歸者哉。至若與奪乖宜，是非失中，如班固之深排賈誼，範曄之虛美隗囂，陳壽謂諸葛不逮管蕭，魏收稱爾朱可方伊霍，或言傷其實，或擬非其倫，必備加擊難，則五車難盡，故略陳梗概，一言以蔽之。
43 	是立義選言，是下當有以字。
44 	４２紀以編年，傳以綴事。史通煩省篇實本彥和此說，文載徵聖篇注。
45 	４３參閱本篇注第二十條所錄史通二體篇。
46 	４４後漢書張衡傳『衡條上司馬遷班固所敘與典籍不合者十餘事。』章懷注曰『衡集其略曰「易稱宓戲氏王天下。宓戲氏沒，神農氏作；神農氏沒，黃帝堯舜氏作。史遷獨載五帝，不記三皇。今宜並錄。」又一事曰「帝系，黃帝產青陽，昌意。周書曰，乃命少皞清；清即青陽也。今宜實定之。」』摘班固不合，見上第二十三條。十餘事僅存此三條。晉書傅玄傳『玄少時避難於河內，專心誦學，後雖顯貴，而著述不廢。撰論經國九流及三史故事，評斷得失，各為區例，名為傅子。』嚴可均全晉文四十七至五十。有傅子輯本，無論後漢尤煩之文。惟史通覈才篇引傅玄云『觀孟堅漢書，實命代奇作，及與陳宗尹敏杜撫馬嚴撰中興紀傳，其文曾不足觀，豈拘於時乎！不然，何不類之甚者也！是後劉珍朱穆盧植楊彪之徒，又繼而成之，豈亦各拘於時而不得自盡乎！何其益陋也。』三史，謂史記，漢書，東觀漢記。其評斷惜亡佚不可考。
47 	４５『傳聞異辭』見公羊隱公元年桓公二年及哀公十四年傳。『錄遠略近』見荀子非相篇，又見韓詩外傳卷三。彥和此論，見解高絕，史通疑古惑經諸篇所由本也。孔子修春秋，託始乎隱，以高祖以來事，尚可問聞知也。尚書託始於堯舜，以堯舜為孔子所虛懸之理想人物，故堯舜二典，謂之尚書；尚書者，上古之書，與夏書商書之有代可實指者，本自有別。竹書紀年起於夏禹，不必可信。司馬遷撰史記，乃又遠推五帝，作五帝本紀；張衡欲紀三皇，司馬貞本其意補三皇本紀；皇甫謐帝王世紀，徐整三五歷記皆論三皇事。亦記盤古神話。宋胡宏撰皇王大紀，又復上起盤古；盤古本西南夷之神話，自後漢漸流傳於中國。愈後出之史家，其所知乃愈多於前人，牽引附會，務欲以古復有古相高，信述遠之巨蠹矣。
48 	４６史通曲筆篇申述彥知此論，茲節錄之。
49 	蓋子為父隱，直在其中，論語之訓也；略外別內，掩惡揚善，春秋之義也，自茲以降，率由舊章，史氏有事涉君親，必言多隱諱，雖直道不足，而名教存焉。其有舞詞弄札，飾非文過，若王隱虞預，毀辱相凌，晉書王隱傳『虞預私撰晉書，借隱所著書盜寫之。後更疾隱形於言色。』子野休文，釋紛相謝，裴子野曾祖松之，齊永明末，沈約撰宋書稱松之以後無聞焉。子野更撰為宋略二十卷，其敘事評論多善，而云戮淮南太守沈璞，以其不從義師故也。沈懼，徒跣謝之，請兩釋焉。用舍由乎臆說，威福行乎筆端，斯乃作者之醜行，人倫所同疾也。亦有事每憑虛，詞多烏有，或假人之美，藉為私惠，或誣人之惡，持報己讎，此又記言之奸賊，載筆之兇人，雖肆諸市朝，投畀豺虎可也。蓋史之為用也，記功司過，彰善癉惡，得失一朝，榮辱千載，茍違斯法，豈云能官，但古來唯聞以直筆見誅，不聞以曲詞獲罪。是以隱侯沈約。宋書多妄，蕭武梁武帝。知而勿尤，伯起魏史不平，齊宣覽而無譴；故令史臣得愛憎由己，高下在心，進不憚於公憲，退無愧於私室，欲求實錄，不亦難乎！
50 	案史貴信實，不知則闕。歷觀史家，其任情高下，愛憎無準，固已如劉子玄所論。然亦有才稱良史，性好直筆，而記載失實，舛誤不免，斯蓋事非得已，欲改末由者也。一事：孔子修春秋，有褒諱譏貶之例，深文隱晦，莫測精微，三傳紛紜，更滋歧徑。夫簡策定制，雲出周公，孔子筆削，取準禮經，古史體式本爾，固不必以後代史學繩墨之也。史遷為紀傳之祖，發憤著書，辭多寄託。景武之世，尤著微旨，彼本自成一家言，體史而義詩，貴能言志云爾。班固陳壽，整齊故事，頗重客觀，克稱良史。自外諸史，率好駕說是非，炫其褒貶，委曲諱隱，相詡忠厚，主觀強烈，真跡掩損，亦有國家醜穢，諱莫如深，生在本朝，宜避時難，豈得責以齊史之死職，孫盛之寄書。抑此二患，非無救藥。一則據事直書，棄絕抑揚，聞見必錄，毋煩贊論，二則不知之例，無妨闕文，時移世遷，後人可補。必使史如寫生畫，形色隨實物，又如葡萄酒，不入一滴水，純憑客觀，絕無成心，庶幾事絕矯飾，文盡可信。
51 	二事：右史記言，左史記事，子孫傳業，守職不墮，用能優游綴輯，求其真切，自司馬遷死後，史無專官，隨唐以降，更置監修，限以歲月，鉗其喉舌，載筆之士，烏合史館，倉卒成編，惟務速效。史料所資，朝廷則有實錄，語多諂諛，大臣則有行狀碑表，或出門生獻媚，或出文人鬻筆，類不可信，至於名士專集，雜載傳狀墓志，本無直筆之責，自多阿世取容。及其易代修史，藉此排編，刪改首尾，貴能形似，既乏旁稽參校之暇，故老鄉里之詢，濁源混混，欲挹清流，烏可得乎。
52 	三事：曾參殺人，顏回攫飯，耳目所親，猶或舛訛。況時代久遠，疆域寬廣，轉展言傳，能不失實。記錄之士，有聞直書，縱無一字之差，已違事物之直矣。故曰，盡信書，則不如無書。又曰，吾於武成，取二三策而已。又曰，紂之惡，不若此之甚也。下流之人，眾惡所歸，反觀上流，眾善所歸，則史冊所稱聖賢豪俊，其言行果可無疑乎！
53 	四事：編年之法，遇事而書，範野非廣，秉筆較易。自紀傳創體，號為正史，一代鉅典，莫不因循，政治之繁雜，人物之殷盛，既難得其統緒；至於天文律歷，地理藝文，譜牒世系，典章沿革，尤專門絕學，非一人所能精，史漢以下，敷衍抄撮，篡襲備數者多矣。此蔚宗所以嘆班書十志，該富為不可及，文通炫才，先撰十志，而李延壽諸人竟束手不為也。晉史撰述多家，終歸淪廢，向使諸人用其所長，各作專史，所得不更善乎！精一易工，囊括多漏，此自然之理也。紀傳包舉既廣，踳駁舛訛，勢不可免，故非撰造專史，不能救紀傳根本之尤。
54 	五事：記言記事，古史分職，尚書左傳，頗可考證。自文士撰史，好用古言，鄙薄俚語，嗤為不經；於是武夫走卒，言必雅馴，修飾改易。幾類翻譯，喪真失實，莫此為甚。夫文言紀事，或收簡約之功，口語傳神，必須存其本質。李延壽南北史，頗著鄙語，及今讀之，轉富生氣；宋子京新唐書，文求典雅，詞悉獨造，用力雖勤，徒資駭笑；觀此二史，思過半矣。修史之士，必代他人造作古言，讀其書者，又信以為其人之言果真雲云；轉相傳授，後先一轍，雖欲證改，末由也已。凡此五事，皆致尤於不意之中，與吹霜喣露，寒暑筆端者，罪當異科，而記事不實，貽誤後人，其失惟均。抑吾為此言，非謂古史一不可信，但欲細辨真偽。採求實證，勿輕為作假者所催眠，迷滯而不悟耳。因彥和有時同多詭之嘆，聊貢瞽說，附茲高論。４７紀評曰『陶詩有「聞多素心人」句，所謂有心人也。似不必改作素臣。』案紀說是也。素心，猶言公心耳。說是也。素心，猶言公心耳。本書養氣篇『聖賢之素心。』是彥和用素心之證。文選陶徵士誄『長實素心。』亦作素心。
55 	４８公羊閔公元年傳『春秋為尊者諱，為親者諱，為賢者諱。』瑾瑜，謂尊者賢者。諱尊賢，懲奸慝，為作史之準繩。繩。
56 	４９史通全書，皆推闡此四句之義，孰謂彥和此篇是敷衍足數者。
57 	５０嬴當作贏，贏，賈有餘利也。韓愈不敢作史。恐贏得是非之禍尤耳。荷擔，猶言負責。言負責。
58 	５１遷固皆良史，而後世尚詆呵之；若褒貶任情，抑揚失正，則生絕胤嗣，死遭剖斫，難乎免於殃戮矣。韓愈不敢撰史，蓋深有見於其難也。韓愈答劉秀才論史書六月九日，韓愈白：秀才辱問見愛，教勉以所宜務，敢不拜賜。愚以為凡史氏褒貶大法，春秋已備之矣。後之作者，在據事跡實錄，則善惡自見；然此尚非淺陋偷惰者所能就，況褒貶邪！孔子聖人，作春秋，辱於魯衛陳宋齊楚，卒不遇而死，齊太史氏兄弟幾盡，左邱明紀春秋時事以失明，司馬遷作史記刑誅，班固瘐死，陳壽起又廢，卒亦無所至，王隱謗退死家，習鑿齒無一足，崔浩範曄赤誅，魏收夭絕，宋孝王誅死，足下所稱吳兢，亦不聞身貴而今其後有聞也。夫為史者，不有人禍，則有天刑，豈可不畏懼而輕為之哉！唐有天下二百年矣，聖君賢相相踵，其餘文武之士，立功名跨越前後者，不可勝數，豈一人卒卒能紀而傳之邪！
59 	僕年志已就衰退，不可自敦率，宰相知其無他才能，不足用，哀其老窮，齟齬無所合，不欲令四海內有戚戚者，猥言之上，茍加一職榮之耳，非必督責迫蹙，令就功役也。賤不敢逆盛指，行且謀引去。且傳聞不同，善惡隨人所見，甚者附黨，憎愛不同，巧造語言，鑿空構立善惡事跡，於今何所承受取信，而可草草作傳記，令傳萬世乎！若無鬼神，豈可不自心慚愧；若有鬼神，將不福人；僕雖騃，亦粗知自愛，實不敢率爾為也。夫聖唐鉅跡，及賢士大夫事，皆磊磊軒天地，決不沈沒。今館中非無人，將必有作者勤而篡之。後生可畏，安知不在足下，亦宜勉之。
60 	５２南齊書魚腹侯子響傳『劉繪為豫章王嶷乞葬蛸子響，表云，積代用之為美，歷史不以云非。』稱史為歷史，即世歷斯編之義。
61 	諸子第十七１
62 	諸子者，入鈴木云玉海作述道見志之書２。太上立德，其次立言。百姓之群居，苦紛雜而莫顯；君子之處世，疾名德之不章。唯英才特達，則炳曜垂文，騰其姓氏，懸諸日月焉３。昔風後元脫曹補力牧伊尹，咸其流也４。篇述者，蓋上古遺語，而戰伐黃雲案馮本代系校增鈴木云嘉靖本梅本作代所記者也５。至鬻熊知道，而文王諮詢，餘文遺事，錄為鬻子。子自肇始，莫先於茲６，及伯陽識禮，而仲尼訪問，爰序道德，以冠百氏７。然則鬻惟文友，李實孔師，聖賢並世，而經子異流矣８。
63 	逮及七國力政，俊乂□起。孟軻膺儒以磬折，莊周述道以翱翔，墨翟執儉確之教，尹文課名實之符，野老治國於地利，騶子養政於天文，申商刀鋸以制理，鬼谷唇吻以策勛，尸佼元作狡柳改兼總於雜術，青史曲綴以鈴木云玉海作而街談，承流而枝附者，不可勝算。並飛辯以馳術，饜祿而餘榮矣９。暨於暴秦烈火，勢炎昆岡，而煙燎之毒，不及諸子１０。逮漢成留一作普思，子政讎校，於是七略芬菲，九流鱗萃，黃雲活字本無九字萃下有止字殺青所編，百有八十餘家矣。１１迄至魏晉，作者間出，讕讕與讕同元作□朱改言兼存，璅語必錄，類聚而求，亦充箱照軫矣１２。然繁辭謝補雖積，而本體易總，述道言治，枝條五經。其純粹者入矩，踳駮者出規。禮記月令，取乎呂氏之紀１３。三年問喪，寫乎荀子之書１４，此純粹之類也。若乃湯之問棘，云蚊睫有雷霆之聲１５；惠施對梁王，云蝸角有伏尸之戰；１６列子有移山跨海之談１７，淮南有傾天折地之說１８，此踳駮之類也。是以世疾諸混同一作洞鈴木云諸本作洞虛誕１９。按歸藏之經，大明迂怪，乃稱羿弊鈴木云弊當作斃玉海及諸本作斃十日，嫦鈴木云玉海作常嘉靖本作姮娥奔月。殷湯疑作易如茲，況諸子乎２０！至如商韓，六虱五蠹，棄孝廢仁，轘藥之禍，非虛至也２１。公孫之白馬孤犢，辭巧理拙，魏牟比之鴞黃雲案馮本作梟鳥，非妄貶也２２。昔東平求諸子史記，而漢朝不與。蓋以史記多兵謀，而諸子雜詭術也２３。然洽聞之士，宜撮綱要，覽華而食實，棄邪而採正，極睇參差，亦學家之壯觀也。
64 	研夫孟荀所述，理懿而辭雅２４；管晏屬篇，事覈而言練２５；列禦寇之書，氣偉而採奇２６；鄒子之說，心奢而辭壯２７；墨翟隨巢，意顯而語質２８；尸佼尉繚，術通而文鈍２９；鶡冠綿綿，亟發深言３０；鬼谷眇眇，鈴木云嘉靖本王本岡本作渺渺每環奧義３１；情辨以澤，文子擅其能３２；辭約而精，尹文得其要３３，慎到析密理之巧３４，韓非著博喻之富３５，呂氏鑒遠而體周３６，淮南泛採而文麗３７，斯則得百氏之華採，而辭氣疑脫鈴木雲梅本氣字下空二格文之大略也３８。若夫陸賈典語３９，賈誼新書４０，揚雄法言，４１劉向說苑４２，王符潛夫４３，崔寔政論４４，仲長昌言４５，杜九幽求４６，咸一作或敘經典４７，或明政術，雖標論名，歸乎諸子。何者？博明萬事為子，適辨一理為論４８，彼皆蔓延雜說，故入諸子之流。夫自六國以前，去聖未遠，故能越世高談，自開戶牖。兩漢以後，體勢漫譚校作浸黃雲活字本汪本作浸弱，雖明乎雖乎二字元作難於朱改坦途，而類多依採。此遠近之漸變也４９。嗟夫！身與時舛，志共道申，標心於萬古之上，而送懷於千載之下，金石靡矣，聲其銷乎５０！
65 	贊曰：大鈴木云當作丈夫處世，懷寶黃雲活字本作實挺秀。辨雕萬物５１，智周宇宙。立德何隱，含道必授。條流殊述５２，若有區囿。
66 	１　紀評曰『此亦泛述成篇，不見發明。蓋子書之文，又各自一家，在此書原為讕入，故不能有所發揮。』案紀氏此說亦誤。柳子厚謂『參之孟荀以暢其支，參之莊老以肆其端；』答韋中立論師道書。彥和論文，安可不及諸子耶！
67 	２　漢書藝文志曰『今異家者，各推所長，窮知究慮，以明其指，雖有蔽短，合其要歸，亦六經之支與流裔。』３　左傳襄公二十四年『太上有立德。其次有立功，其次有立言。』正義曰『老莊荀孟管晏楊墨孫吳之徒，制作子書，皆是立言者也。』論語衛靈公『子曰，君子疾沒世而名不稱焉。』４　漢書藝文志兵陰陽家有風後十三篇。自注『圖二卷。黃帝臣，依託也。』又有力牧十五篇。自注『黃帝臣，依託也。』又道家有力牧二十二篇。自注『六國時所作，託之力牧。力牧，黃帝相。』又道家有伊尹五十一篇。小說家有伊尹說二十七篇。自注『其語淺薄，似依託也。』５　風後力牧伊尹諸人，非自著書，至戰國始依託之述於篇耳。札移十二『戰伐元本作戰代。馮本活字本並同。案，元本是也。銘箴養氣才略三篇，並有戰代之文。』６　子自當作子目，謂子之名目也。留存事始引文心曰『鬻熊作書，題為鬻子。』鐵橋漫稿五鬻子敘曰『漢志道家「鬻子二十二篇。名熊，為周師，自文王以下問焉。周封為楚祖。」又小說家「鬻子說十九篇。後世所加。」隋志道家鬻子一卷。舊唐志改入小說家。新唐志仍歸道家。今世流傳僅唐永徽中華州鄭縣尉逢行珪注本，凡十四篇為一卷。道藏作二卷，在顛字號。注甚疏蔓；又分篇瑣碎，所題甲乙，故作傎倒羼亂，以瞀惑後人。宋又有陸佃校本，分行珪十四篇為十五篇，瑣碎尤甚；又棼其次第，不足存。案群書治要所載起迄如行珪，而第二篇至第十三篇聯為一篇，則行珪十四篇僅當三篇。意林稱今一卷六篇，末後所載多出昔文王見鬻子一條，則行珪十四篇未足六篇。行珪姓名不他見，其人為唐人與否，其本為唐本與否，未敢知之。』四庫提要曰『考漢書藝文志道家鬻子二十二篇，又小說家鬻子說十九篇，是當時本有二書。列子引鬻子凡三條，皆黃老清靜之說，與今本不類，疑即道家二十二篇之文。今本所載與賈誼新書所引六條文格略同，疑即小說家之鬻子說也。今本或唐以來好事之流，依仿賈誼所引，撰為□本，亦未可知。觀其標題甲乙，故為佚脫錯亂之狀，而誼書所引，則無一條之偶合，豈非有心相避，而巧匿其文，使讀者互相檢驗，生其信心歟！且其篇名□贅，古無此體，又每篇寥寥數言，詞旨膚淺，決非三代舊文，姑以流傳既久，存備一家耳。』７　史記老莊列傳『老子者，姓李氏，名耳，字伯陽，謚曰聃。老子之子名宗，宗為魏將，封於段干。』孔子問禮於老聃，見禮記曾子問篇，當可信。惟著道德經之老子，當即其子為魏將者，時代遠在孔子後，不得為孔子師。
68 	８　彥和意謂鬻子老聃皆賢者，故其遺文稱子，其實述老子學者亦尊五千言為經，漢志道家所著鄰氏經傳，傅氏，徐氏經說是也。
69 	９　漢志，儒家孟子十一篇。趙岐章指題辭云『七篇二百六十一章。又有外書四篇；性善辯，文說，孝經，為正。其文不能弘深，似非孟子本真。』今所傳孟子外書更偽中之偽。孫志祖讀書脞錄二有論孟子外書二節甚善。禮記曲禮下『立則磬折垂佩。』正義曰『臣則身宜僂折如磬之背，故云磬折也。』漢志道家莊子五十二篇。今郭象注本僅三十三篇。莊子內篇首列逍遙游。文選潘安仁秋興賦注引司馬彪云『言消遙無為者，能游大道也。』翱翔，猶言逍遙。漢志墨家墨子七十一篇。自注『名翟，為宋大夫，在孔子後。』莊子天下篇論墨學曰『其生也勤，其死也薄，其道大觳。』郭注『觳，無潤也。』案說文角部『觳，盛□卮也。一曰射具。從角，(吉殳)聲。』又石部『確，□石也，確或作穀(禾改石)。』□石，謂堅也。玉篇『確，磽確。』莊子大觳之觳，系穀(禾改石)之假借字。管子地員篇亦以穀(禾改石)為觳。
70 	漢志名家尹文子一篇。自注『說齊宣王，先公孫龍。』師古曰『劉向云「與宋鈃俱游稷下。」鈃，音形。』錢大昭曰『今道臧本上下二篇，大道篇上下。蓋本魏黃初末山陽仲長氏詮次之舊。故隋志已作二卷。』其書言『有形者必有名，有名者未必有形。形而不名，未必失其方圜白黑之實，名而不可不尋名以檢其差。故名以檢形，形以定名。名以定事，事以檢名。』即彥和所稱課名實之符也。漢志農家野老十七篇。自注『六國時在齊楚間。』應劭曰『年老居田野，相民耕種，故號野老。』王應麟曰『真隱傳「六國時人，游秦楚間，年老隱居，著書言農家事，因以為號。」』漢志陰陽家『鄒子四十九篇。』自注『名衍。齊人。為燕昭王師，居稷下，號談天衍。』王應麟曰『史記騶衍深觀陰陽消息，而作怪迂之變，終始大聖之篇，十餘萬言。其語閎大不經云云，燕昭王身親往師之。作主運。又見司爟注鄭司農引。』史記孟荀列傳集解引別錄云『騶衍之所言，五德終始天地廣大，書言天事，故曰談天。』
71 	漢志法家申子六篇。自注『名不害，京人。相韓昭侯，終其身諸侯不敢侵韓。』史記老莊申韓列傳『申子之學本於黃老而主刑名。著書二篇，號曰申子。』集解引別錄曰『今民間所有上下二篇，中書六篇，皆合二篇，已過太史公所記也。』鐵橋漫稿五申子敘曰『泰族訓淮南子。云「今商鞅之開塞，申子之三符，韓非之孤憤。」注「申不害治韓，有三符驗之術也。」案三符當是申子篇名。史記正義引阮孝緒七錄云「三卷。」隋志不著錄。舊新唐志意林皆三卷。宋不著錄。明陳第世善堂書目有三卷。今復不著錄。餘從群書治要寫出一篇，刺取各書引見之文，依意林次第之。其篇名可考者，曰君臣見意林二，藝文類聚十九，御覽三百九十，六百二十四。曰大體引見初學記二十五及意林。及三符也。餘三篇不知也。』又法家商君二十九篇。四庫提要曰『文獻通考引周氏涉筆以為鞅書多附會後事，擬取他詞，非本所論著。然周氏特據文臆斷，未能確證其非。今考史記稱秦孝公卒，太子立，公子虔之徒，告鞅欲反。惠王乃車裂鞅以徇。則孝公卒後，鞅即逃死不暇，安得著書！如為平日所著，則必在孝公之世，又安得開卷第一篇即稱孝公之謚！殆法家者流，掇鞅餘論，以成是編，猶管子卒於齊桓公前，而書中屢稱桓公耳。』
72 	鬼谷子一卷。案鬼谷子漢志不著錄。隋志縱橫家有鬼谷子三卷。注曰『周世隱於鬼谷。』玉海引中興書目曰『周時高士，無鄉里族姓名字，以其所隱，自號鬼谷先生。蘇秦張儀事之。授以捭闔至符言等十有二篇，及轉丸本經持樞中經等篇。』因隋志之說也。唐志卷數相同，而注曰蘇秦。司馬貞索隱引樂臺注鬼谷子書云『蘇秦欲神秘其道，故假名鬼谷。』蘇秦列傳。此又唐志之所本也。胡應麟四部正偽則謂隋志有蘇子三十一篇，張子十篇，必東漢人本二書之言，薈萃為此，而託於鬼谷，若子虛亡是之屬。其言頗為近理，然亦終無確證。隋志稱皇甫謐注，則魏晉以來書，固無疑耳。以上多取四庫提要說。孫志祖讀書脞錄四鬼谷子注條云『鬼谷子注向有樂臺皇甫謐陶宏景尹知章四家，今所傳者，不著撰人名氏。近秦太史恩復刻本題為梁陶宏景注，以注中有引「元亮曰」之文。元亮為陶潛字。宏景引其言去姓稱字，故斷為陶注。志祖案注中又有稱陶宏景曰者，則其人在宏景後，而非宏景注明矣，近刻去此四字，但注云別本引稱陶宏景曰。去姓稱字，古人注書，亦無此體例。疑所稱元亮者，或其人姓元，未定是五柳先生也。今本蓋唐尹知章注。尹知章鬼谷子敘，困學紀聞嘗引之。』
73 	漢志雜家尸子二十篇。自注『名佼，魯人，秦相商君師之。鞅死，佼逃入蜀。』汪繼培輯尸子序曰『漢書藝文志雜家尸子二十篇。隋唐志並同。宋時全書已亡。王應麟漢志考證云「李淑書目存四卷。館閣書目止存二篇，合為一卷。其本皆不傳。章懷太子注後漢書宦者呂強傳。謂尸子書二十篇。十九篇陳道德仁義之紀，一篇言九州險阻水泉所起。劉向序荀子，謂尸子著書非先王之法，不循孔氏之術。劉勰又謂其兼總雜術，術通而文鈍。今原書散佚，未究大指。』漢志小說家青史子五十七篇。自注『古史官記事也。』王應麟曰『風俗通義引青史子書。大戴禮保傅篇青史氏之記曰，古者胎教。隋志梁有青史子一卷。』案以上十家，並本漢書藝文志，每家舉出一人。惟鬼谷子不見於漢志，彥和時有其書，以為蘇秦張儀之師，故特舉之。
74 	１０史記始皇本紀『三十四年，丞相李斯請史官非秦紀皆燒之；非博士官所職，天下敢有藏詩書百家語者，悉詣守尉雜燒之。所不去者，醫藥卜筮種樹之書。若欲有學法令，以吏為師。』彥和云『煙燎之毒，不及諸子，』恐非事實，戰國諸子之學，亦有師徒相傳，珍守勿失，其書籍又非如六經之繁重，山嚴屋壁，藏匿自易，故至漢代求書，諸子皆出也。論衡書解篇『秦雖無道，不燔諸子，諸子尺書，文篇具在。』此彥和所本。趙岐孟子章句題辭亦謂秦不焚諸子。
75 	１１漢書藝文志總敘曰『昔仲尼歿而微言絕，七十子喪而大義乖，故春秋分為五，詩分為四，易有數家之傳。戰國從衡，真偽分爭，諸子之言，紛然殽亂。至秦患之，乃燔滅文章，以愚黔首。漢興，改秦之敗，大收篇籍，廣開獻書之路。迄孝武世，書缺簡脫，禮壞樂崩，聖上喟然而稱曰，朕甚閔焉。於是建藏書之策，置寫書之官，下及諸子傳說，皆充秘府。至成帝時，以書頗散亡，使謁者陳農求遺書於天下。詔光祿大夫劉向校經傳諸子詩賦，步兵校尉任宏校兵書，太史令尹咸校數術，占卜之書。侍醫李柱國校方技。醫藥之書。每一書已，向輒條其篇目，撮其指意，錄而奏之。會向卒，哀帝復使向子侍中奉車都尉歆，卒父業。歆於是總群書而奏其七略。隋志『哀帝使歆嗣父之業，乃徙溫室中書於天祿閣上，歆遂總括群書，撮其指要，著為七略。』故有輯略，師古曰『輯與集同，謂諸書之總要。』有六藝略，有諸子略，有詩賦略，有兵書略，有術數略，有方技略。今刪其要，以備篇籍。』
76 	文選魏都賦注引風俗通云，劉向別錄『讎校者，一人讀書校其上下得謬誤為校；一人持本，一人讀書，若怨家相對為讎。』劉向上晏子列子奏並云『以殺青書可繕寫。』然則其錄奏者，並先殺青書簡也。御覽六百六引風俗通云，劉向別錄『殺青者，直治竹作簡書之耳。新竹有汁，善朽蠹。凡作簡者，皆於火上炙乾之。陳楚間謂之汗，汗者，去其汁也。吳越曰殺，殺亦治也。向為孝成皇帝典校書籍，二十餘年，皆先書竹，改易刊定可繕寫者，以上素也。』以上皆漢書補注引沈欽韓說。漢書藝文志『凡諸子百八十九家，四千三百二十四篇。諸子十家，其可觀者，九家而已。』１２隋書經籍志子類著錄魏晉人所撰書多種，在雜家小說家者尤不鮮。說文言部讕或作讕。廣韻二十五寒『讕，逸言。』韓詩外傳五『成王之時，有三苗貫桑而生，同為一秀，大幾滿車，長幾充箱。』輿中載物，形如箱篋，因謂之車箱。照軫，疑當作被軫。釋僧佑出三藏記集雜錄序曰『書序之繁，充車而被軫矣。』說文『軫，車後橫木也。』充箱被軫，猶言車不勝載。
77 	１３禮記月令正義曰『按鄭目錄云『名曰月令者，以其記十二月政之所行也。本呂氏春秋十二月紀之首章也。」』１４黃注『荀子禮論前半，褚先生補史記禮書採入；其後半皆言喪禮，三年之喪一段，與禮記三年問同文。』１５列子湯問篇『殷湯問於夏革曰，古初有物乎？夏革曰，古初無物，今惡得物。……江浦之間生麼蟲。麼，細也。亡果反。其名曰焦螟。群飛而集於蚊睫，弗相觸也；棲宿去來，蚊弗覺也；離朱子羽方畫拭眥，揚眉而望之，弗見其形；(角虒)俞師曠方夜擿耳，俛首而聽之，弗聞其聲。唯黃帝與容成子居空峒之上，同齋三月，心死形廢，徐以神視，塊然見之，若嵩山之阿，徐以氣聽，砰然聞之，若雷霆之聲。』１６莊子則陽篇『惠子聞之而見戴晉人，戴晉人曰「有所謂蝸者，君知之乎？」曰「然。」「有國於蝸之左角者曰觸氏，有國於蝸之右角者曰蠻氏，時相與爭地而戰，伏尸數萬，逐北旬有五日而後返。」』按蠻觸相爭。系戴晉人對梁王語，非惠施也。
78 	１７列子湯問篇『太行王屋二山方七百里，高萬仞，本在冀州之南，河陽之北。北山愚公者，年且九十，面山而居，懲山北之塞，出入之迂也；聚室而謀曰「吾與汝畢力平險，指通豫南，達於漢陰，可乎？」雜然相許。其妻獻疑曰「以君之力，曾不能損魁父之丘，如太行王屋何？且焉置土石？」雜曰「投諸渤海之尾，隱土之北。」遂率子孫荷擔者三夫，叩石墾壤，箕畚運於渤海之尾。』又夏革曰『渤海之東，不知幾億萬里，有大壑焉，實惟無底之谷，其下無底，名曰歸墟。……其中有五山焉：一曰岱輿二曰員嶠，三曰方壺，四曰瀛州，五曰蓬萊。龍伯之國有大人，舉足不盈數步，而暨五山之所。』１８淮南子天文訓『昔者共工與顓頊爭為帝，怒而觸不周之山，天柱折，地維絕。』１９諸下脫一『子』字。混同，疑當作鴻洞。鴻洞，相連貌，謂繁辭也。漢書揚雄傳『雄見諸子各以其知舛馳，大氐詆訾聖人，即王念孫曰，即，猶或也。為怪迂析辯詭辭，以撓世事，雖小辯，終破大道而或眾，使溺於所聞而不自知其非也。』２０周禮太卜掌三易之法。一曰連山，二曰歸藏，三曰周易。鄭注『夏曰連山，殷曰歸藏。』歸藏為殷代之易，殷湯當作殷易。漢志不載歸藏。御覽六百八引桓譚新論云『歸藏四千三百言。』嚴可均全上古三代文十五輯得八百四十六字。茲錄其兩條。『昔者羿善射，彈十日，果弊之。』弊應作斃。『昔常娥以西王母不死之藥，服之，遂奔月為月精。』２１五蠹，韓非子篇名。五蠹，謂學者，言談者，帶劍者，串御者，串御猶言近習。商工之民。此五者，皆邦之蠹也。商君書靳令篇『六虱：曰禮樂，曰詩書，曰修善，曰孝弟，曰誠信，曰貞廉，曰仁義，曰非兵，曰羞戰。國有十二者，上無使農戰，必貧至削。』俞樾諸子平議二十『樾謹案上言六虱，下言十二者，而中所列凡九事，於數皆不合。疑禮樂詩書孝悌當為六事；本作曰禮，曰樂，曰詩，曰書，曰修善，曰孝，曰悌，曰誠信，曰貞廉，曰仁義，曰非兵，曰羞戰。故總之為十二也。然則何以稱六虱？曰，六虱二字乃衍文也，六虱之文見去彊篇。其文曰「農商官三者，國之常官也。三官者生，虱官者六：曰歲，曰食，曰玩，曰好，曰志，曰行。」此說六虱最得。蓋歲也，食也，農之虱也；玩也，好也，商之虱也；志也，行也，官之虱也。去彊篇又曰「國有禮，有樂，有詩，有書，有善，有修，有孝，有悌，有廉，有辯，國有十者，上無使戰，必削至亡。」然則商子之意不以此為六虱明矣。』商鞅轘死。說文『轘，車裂人也。』韓非至秦，李斯使人遺非藥，使自殺。
79 	２２黃注『列子仲尼篇。公孫龍誑魏王曰「白馬非馬；孤犢未嘗有母。」按列子所述魏公子牟正深悅公孫龍之辨，所謂承其餘竅者也。樂正子與詆公子牟之忿辭。莊子秋水篇則異是。龍問牟，吾自以為至達已，今聞莊子之言，無所開吾喙，何也？公子牟有陷井之蛙謂東海之鱉之喻，是鴞鳥當作井蛙矣。』２３漢書宣元六王傳『東平思王來朝，上疏求諸子及太史公書。上以問大將軍王鳳。鳳曰，諸子書或反經術，非聖人，或明鬼神，信物怪。太史公書有戰國縱橫權譎之謀，漢興之初謀臣奇策天官災異地形阨塞，皆不宜在諸侯王。不可予。』２４孟荀皆戰國大儒，傳孔門之學，不容軒輊於其間。荀子著書，主於明周孔之教，崇禮而勸學。其中最為口實者，莫過於非十二子及性惡兩篇。王應麟困學紀聞據韓詩外傳所引卿但非十子而無子思孟子，以今本為其徒李斯等所增。不知子思孟子，後來論定為大賢耳，其在當時，固亦卿之曹偶，是猶朱陸之相非，不足訝也。至其以性為偽，楊倞注曰『偽，為也。』其義甚明。後人昧於訓詁，誤以為真偽之偽，遂嘩然掊擊，是非惟未睹其全書，即性惡一篇，自篇首二句以外，亦未竟讀矣。彥和稱孟荀理懿而辭雅，識力遠勝韓愈大醇小疵之論，宋儒盲攻，更不足道。
80 	２５漢志道家管子八十六篇。今書存七十六篇。十篇有錄無書。劉向上奏云『凡管子書，務富國安民，道約言要，可以曉合經義。』又儒家晏子八篇。劉向上奏云『其書六篇，皆忠諫其君，文章可觀，義理可法，皆合六經之義。又有復重文辭頗異，復列以為一篇。又有頗不合經術，似非晏子言，疑後世辯士所為者，故亦不敢失，復以為一篇。凡八篇。』２６漢志道家列子八篇。今本出晉張湛，疑即湛所偽造也。張湛列子序云『其書大略明群有以至虛為宗，萬品以終滅為驗，神惠以凝寂常全，想念以著物自喪，生覺與化夢等情，巨細不限一域，窮達無假智力，治身貴於肆任，順性則所之皆適，水火可蹈，忘懷則無幽不照，此其旨也。然所明往往與佛經相參，大歸同於老莊。屬辭引類，特與莊子相似。莊子慎到韓非尸子淮南子玄示旨歸，多稱其言，遂注之云爾。』湛序云『往往與佛經相參；』蓋湛時佛學已入中國，故得竊取其意。又云『特與莊子相似；』蓋莊子書中多稱列禦寇，故取材莊子特多。又周穆王篇非汲□書發見後不能造，尤為湛偽撰之證。穆天子傳晉初出於汲塚。列子放誕恢詭，故彥和云『氣偉而採奇。』２７心奢辭壯，即史記孟荀傳所謂『其語閎大不經，王公大人初見其術，懼然顧化，其後不能行之』者也。論衡案書篇『鄒衍之書，瀇洋無涯，其文少驗，多驚耳之言。案大才之人，率多侈縱，無實是之驗，華虛誇誕，無審察之實。』２８韓非子外儲說左上『楚王謂田鳩曰，墨子者，顯學也。其體身則可，其言多不辯，何也？曰今世之談也，皆道辯說文辭之言，人主覽其文而忘其用。墨子之說，傳先王之道，論聖人之言，以宣告人。若辯其辭，則恐人懷其文，忘其用，直以文害用也，故其言多不辯。』漢志墨家隨巢子六篇。隋唐志並云一卷。意林同。隨巢為墨翟弟子，班固自注。其書言鬼神炎祥，闡發墨子明鬼之義，以為鬼神賢於聖人。馬國翰玉函山房輯佚書有隨巢子一卷。
81 	２９漢志尸子二十篇，尉繚子二十九篇，並在雜家。雜家者流，蓋出於議官。兼儒墨，合名法，知國體之有此，見王治之無不貫，此其所長也。故彥和稱其術通。漢志兵形勢家有尉繚三十一篇。今所傳尉繚子五卷，二十四篇。胡應麟謂兵家之尉繚，即今所傳，而雜家之尉繚，並非此書；今雜家亡而兵家獨傳。案胡氏之說是也。晁公武讀書志稱元豐中以六韜孫子吳子司馬法黃石公三略尉繚子李衛公問對頒武學，號曰七書。此兵家之尉繚所以得傳。
82 	３０漢志道家鶡冠子一篇。自注『楚人，居深山，以鶡為冠。』今所傳宋陸佃注本凡十九篇。其中世兵篇與賈誼鵩鳥賦文辭多同，彥和所謂亟發深言者，殆指此篇，抱經堂文集十書鶡冠子後『鶡冠子十九篇，昌黎稱之，柳州疑之，學者多是柳。蓋其書本雜採諸家之文而成。如五至之言，則郭隗之告燕昭者也，伍長里有司之制，則管仲之告齊桓者也。世兵篇又襲魯仲連遺燕將書中語，謂其取賈誼鵩賦之文又奚疑。』３１四庫提要曰『高似孫子略稱其一闔一闢，為易之神；一翕一張，為老氏之術，出於戰國諸人之表，子略卷三。誠為過當。宋濂潛溪集詆為蛇鼠之智；又謂其文淺近，不類戰國時人，又抑之太甚。柳宗元辨鬼谷子以為言益奇而道益隘，差得其真。蓋其術雖不足道，其文之奇變詭偉，要非後世所能為也。』３２漢志道家文子九篇。自注『老子弟子，與孔子並時，而稱周平王問，似依託者也。』隋志文子十二卷，即今所傳本也。其書並引老子之言而推衍之，旨意悉本老子，故云情辨以澤。澤，潤澤也。
83 	３３漢志名家尹文子一篇。四庫提要曰『其書本名家者流。大旨指陳治道，欲自處於虛靜，而萬事萬物則一一綜核其實；故其言出入於黃老申韓之間。周氏涉筆謂其自道以至名，自名以至法，蓋得其真。』３４漢志法家慎子四十二篇。史記『慎到趙人，著十二論。』孟荀列傳。『隋志舊新唐志皆十卷。滕輔注。崇文總目三十七篇。書錄解題稱麻沙刻本才五篇。餘所見明刻本亦皆五篇。今從群書治要寫出七篇，有注，即滕輔注。其多出之篇，曰知忠，曰君臣。』鐵橋漫稿五慎子敘。四庫提要曰『今考其書，大旨欲因物理之當然，各定一法而守之，不求於法之外，亦不寬於法之中。則上下相安，可以清靜而治。然法所不行，勢必刑以齊之；道德之為刑名，此其轉關，所以申韓多稱之也。』３５漢志法家韓子五十五篇。史記韓非傳『喜刑名法術之學，而其歸本於黃老。作孤憤五蠹內外儲說林說難十餘萬言。』彥和所云博喻之富，殆指內外儲說林等篇而言。
84 	３６漢志雜家呂氏春秋二十六篇。自注『秦相呂不韋輯智略士作。』四庫提要曰『今本凡十二紀，八覽，六論。紀所統子目六十一，覽所統子目六十三，論所統子目三十六，實一百六十篇，漢志蓋舉其綱也。不韋固小人，而是書較諸子之言，獨為醇正。大抵以儒為主，而參以道家墨家，故多引孔子曾子之言。其他如論音則引樂記，論鑄劍則引考工記，雖不著篇名，而其文可案。所引莊列之言，皆不取其放誕恣肆者，墨翟之言，不取其非儒明鬼者，而縱橫之術，刑名之說，一無及焉。其持論頗為不茍，論者鄙其為人，因不甚重其書，非公論也。』３７漢志雜家淮南內二十一篇。漢書景十三王傳謂『淮南王安好書，所招致率多浮辯。』河間獻王德傳。又淮南王傳『辯博善為文辭。』要略曰『若劉氏之書，淮南王自謂也。觀天地之象，通古今之事，權事而立制，度形而施宜，原道之心，合三王之風；以儲與猶攝業也。扈治廣大也。玄眇之中，精搖楚人謂精進為精搖。靡小，靡小皆覽之。棄其畛挈，楚人謂澤濁為畛挈。斟其淑靜，以統天下，理萬物，應變化，通殊類。非循一跡之路，守一隅之指，拘系牽連之物，而不與世推移也。』島田翰古文舊書考四淮南鴻烈篇曰『予惟今所存二十一篇之中，繆稱訓齊俗訓道應訓詮言訓兵略訓人間訓泰族訓要略八篇注本，則蓋為許慎；其餘十三篇，恐屬高誘注。』本島田此說頗有征，附記於此。
85 	３８彥和特舉以上十八家，為晚周百氏之冠冕，其中淮南一家雖出於漢代，然撰書之人，仍存戰國恣肆高談之風，故得列入。並指明研求諸家之徑途，循此以往，則得百氏之華採也。『文』疑是衍字。論語泰伯篇『曾子曰，出辭氣，斯遠鄙倍矣。』鄭玄注曰『出辭氣能順而說之，則無惡戾之言入於耳。』彥和謂循此則得諸子之順說，不至為鄙倍之言所誤也。
86 	３９札移十二『案典當作新。新語十二篇，今書具存。史記賈本傳及正義引七錄並同，皆不云典語。隋書經籍志儒家云「梁有典語十卷，吳中夏督陸景撰。」亦見馬總意林。與陸賈書別。彥和蓋偶誤記也。』漢代子書，新語最純最早，大旨皆崇王道，黜霸術，貴仁義，賤刑威，歸本於修身用人。其稱引老子者，惟思務篇引『上德不德』一語，餘皆以孔氏為宗。所援據多詩書春秋論語之文。紹孟荀而開賈董，卓然儒者之言，史遷目為辯士，未足以盡之。用四庫提要及嚴可均新語敘語。嚴語見鐵橋漫稿五。
87 	４０漢志儒家賈誼五十八篇。崇文總目云『本七十二篇，劉向刪定為五十八篇。隋唐志皆九卷，別本或為十卷。』考今隋唐志皆作十卷，無九卷之說，蓋校刊隋書唐書者，未見崇文總目，反據今本追改之。明人傳刻古書，往往如是，不足怪也。然今本僅五十六篇，又問孝一篇，有錄無書，實五十五篇，已非北宋之舊。抱經堂文集十書校本賈誼新書後云『新書，非賈生所自為也，乃習於賈生者，萃其言以成此書耳。過秦論史遷全錄其文，治安策見班固書者乃一篇，此離而為四五，後人以此為是賈生平日所草創，朱子語錄。豈其然歟！修政語稱引黃帝顓嚳堯舜之辭，非後人所能偽撰，容經道德說等篇，辭文典雅，魏晉人決不能為，故曰，是習於賈生者萃而為之，其去賈生之世不大相遼絕可知也。』４１四庫提要曰『漢書藝文志儒家揚雄所序三十八篇。注曰「法言十三。」雄本傳具列其目。凡所列漢人著述，未有若是之詳者，蓋當時甚重雄書也。自程子始謂其曼衍而無斷，優柔而不決；蘇軾始謂其以艱深之詞，文淺易之說。至朱子作通鑒綱目，始書「莽大夫揚雄死，」雄之人品著作，遂皆為儒者所輕。若北宋之前，則大抵以為孟荀之亞也。』４２漢志儒家劉向所序六十七篇。自注『新序說苑世說列女傳頌圖也。』新序十卷，說苑二十卷，兩書性質略同。彥和特舉一以概之耳。崇文總目云『新序所載皆戰國秦漢間事。』以今考之，春秋時事尤多，漢事不過數條，大抵採百家傳記以類相從，故頗與春秋內外傳戰國策太史公書互相出入。推明古訓，以衷之於道德仁義，在諸子中猶不失為儒者之言也。說苑二十篇，其書皆錄遺聞佚事，足為法戒之資者，其例略如韓詩外傳，古籍散佚，多賴此以存。如漢志河間獻王八篇，隋志已不著錄，而此書所載四條，尚足見其議論醇正，不愧儒宗。其他亦多採擇，雖間有傳聞異詞，固不以微瑕累全璧矣。節錄四庫提要語。抱經堂文集五新校說苑序曰『漢禁中先有說苑一書，而子政為之校讎奏上，號曰新苑。餘向閱文獻通考，疑新苑為說苑之偽。及後得宋本此書，前有子政所上奏云「臣向所校中書說苑雜事及向書民間書互校讎，分別次序，除去與新序復重者，更造新事十萬言以上，凡二十篇，七百八十四章，號曰新苑，皆可觀。」然後知餘向之所疑為妄也。』據盧氏此說，則說苑非子政自撰。今本說苑當稱新苑。
88 	４３四庫提要曰『潛夫論十卷，漢王符撰。後漢書本傳稱其「志意蘊憤，乃隱居著書三十餘篇，以議當時得失，不欲章顯其名，故號曰潛夫論。」今本凡三十五篇，合敘錄為三十六篇，蓋猶舊本。範氏以符與王充仲長統同傳。韓愈因作後漢三賢贊。今以三家之書相較，符書洞悉政體，似昌言而明切過之；辨別是非似論衡，而醇正過之。前史列之儒家，斯為不愧。』４４鐵橋漫稿五崔氏政論敘曰『隋志法家正論五卷。漢大尚書崔實撰。舊唐志政論五卷。意林亦五卷。新唐志作六卷。各書引見或作政論，或作正論，又作本論，止是一書。實明於政體，吏才有餘，論當世便事數十條，指切時要，言辯而確。範史論曰「實之政論，言當世理亂，雖晁錯之徒不能過也。」其本北宋時已佚失，故崇文總目不著錄，郡齋讀書志，直齋書錄解題亦無之。通志略載有六卷，虛列書名，不足據。餘從群書治要寫出七篇，本傳及通典各寫出一篇，凡九篇。仲長統曰「凡為人主，宜寫一通置之坐側。」誠哉是言也。』４５鐵橋漫稿五昌言敘『隋志雜家仲長子昌言十二卷，錄一卷。漢尚書郎仲長統撰。舊唐志作十卷。新唐志移入儒家，亦十卷，崇文總目稱今所存十五篇，分為二卷，餘皆亡。郡齋讀書志，直齋書錄解題不著錄。明陳第世善堂書目有二卷。疑即十五篇本。今所見刻本僅明胡維新兩京遺編有理亂，損益，法誡三篇；歸有光諸子匯函有理亂，損益二篇；皆出本傳，無所增多。餘從群書治要寫出九篇，益以本傳三篇，以意林次第之。本傳統字公理，山陽高平人，著論三十四篇，十餘萬言。今此收輯，才萬餘言，亡者蓋十八九。而治要所載，又頗刪節，斷續□離，殆所不免；然其闓陳善道，指□時敝，剴切之忱，踔厲震蕩之氣，有不容摩滅者。繆熙伯方之董賈劉揚，非過譽也。神仙家言，儒者所弗道，而昌言有其一篇，故是雜家。』４６黃以周儆季雜箸子敘幽求子敘曰『幽求子晉杜夷撰。夷字引齊，事跡具晉書本傳。隋志道家作杜氏幽求新書二十卷。唐志作杜氏幽求子三十卷。意林標題書名同唐志，卷數同隋志。考杜氏新書即篤論，非幽求子。隋志並題新書，唐志云三十卷，皆誤。當以意林為正。杜氏家學皆宗儒，至夷一變而入道。其言曰，「道以無為為家，清靜虛寂，宏廣多包，聖人所宅。」此其宗恉也。馬氏輯是書，兼採新書，今補其遺漏四事，黜其誤入八事。』４７咸，一作或，作或者是。
89 	４８適，疑當作述。論說篇云『述經敘理曰論。』４９體勢漫弱，譚獻校本改漫作浸，案譚改是也。坦途，謂儒學。六國以前，仍指六國，非謂春秋時代。漢自董仲舒奏罷百家，學歸一尊，朝廷用人，貴乎平正，由是諸家撰述，惟有依傍儒學，採掇陳言，為世主備鑒戒，不復敢奇行高論，自投文網，故武帝以後董劉揚雄之徒，不及漢初淮南陸賈賈誼晁錯諸人，東漢作者，又不及西京，魏晉之世，學術更衰，所謂讕言兼存，璅語必錄，幾至不能持論矣。
90 	５０紀評云『隱然自寓。』金樓子自序篇『人間之世，飄忽幾何。如鑿石見火，窺隙觀電，螢睹朝而滅，露見日而消，豈可不自序也。』５１莊子天道篇『辯雖雕萬物不自說也。』此彥和所本。情採篇亦引此文。
91 	５２李君雁晴曰『述同術，途也。』
92 	論說第十八
93 	聖哲元作世朱按玉海改彞訓曰經，述經敘理曰論１。論者，倫也；倫理孫云明抄本御覽作禮無爽，則聖意不墜無爽元作有無聖字上無則字從御覽改孫云御覽五九五引作則聖意不墮２。昔仲尼微言，門人追記，故仰其經目，稱為論語；蓋群論立名，始於茲矣３。自論語已前，經無論字；六韜二論，後人追題乎４！詳觀論體，條流多品；陳政，則與議說合契；釋經，則與傳注參體；辨史，則與贊評齊行；銓文，則與敘引共紀５。故議者宜言；說者說語；傳者轉師；注者主解；贊者明意；評者平理；序者次事；引者胤辭；八名區分，一揆宗論６。論也孫云御覽無也字者，彌綸群言，而研精元脫朱補孫云御覽有精字一理者也７。是以莊周齊物，以論為名８；不韋春秋，六論昭列９；至孫云御覽有於字石渠論藝，白虎通講；孫云明抄本御覽通講作講聚聚述聖言通經，孫云御覽無聚言二字論家之正體也１０。及班彪王命１１，嚴尤元作允朱改孫云明抄本御覽作左三將１２，敷述昭情，善入史體。魏之初霸，術兼名法１３；傅嘏王粲，校練名理１４。迄至正始，務欲守文；何晏之徒，始盛玄論。於是聃周當路，與尼父爭塗矣１５。詳觀蘭石之才性１６，仲宣之去代孫云明抄本御覽作伐１７，叔夜之辨聲１８，太初之本玄１９，輔嗣之兩例２０，平叔之二論２１，並師心獨見，鋒穎鈴木云黃氏原本御覽玉海作□精密，蓋人倫鈴木云御覽玉海人倫作論一字之英也。孫云御覽引作蓋論之英也２２至如李康運命，同論衡而過之２３；陸機辨亡，元作正謝改效過秦而不及２４；然亦其美矣。孫云明抄本御覽作哉次及宋岱元作代郭象，元作蒙朱據舊本改銳思於幾神之區２５；夷甫裴頠，交辨於有無之域２６；並獨步當時，流聲後代。然滯有者，全系於形用；貴無者，專守於寂寥；徒銳偏解，莫詣正理；動極神源，其般若之絕境乎。２７逮江左群談，惟玄是務；雖有日新，而多抽前緒矣２８。至如張衡譏世，韻似俳說；孔融孝廉，但談嘲戲；曹植辨道，體同書抄；言不持正，論如其已汪本作才不持論寧如其已２９。原夫論之為體，所以辨正然否；窮於有數，追於無形，兩於字從汪本改孫云御覽於作及鈴木云嘉靖本作窮有數追無形梅本岡本無兩於字追下有究字跡一作鉆孫云御覽作鉆堅求通，鉤深取極；乃百慮之筌蹄，萬事之權衡也。故其義貴圓通，辭忌枝碎，孫云御覽有也字必使心與理合，彌縫莫見其隙；辭共心密，敵人不知所乘；斯孫云明抄本御覽作期其要也。是以論如御覽作闢孫云御覽作譬析薪，貴能破理。斤利者，越理而橫斷；辭辨者，反義而取通；覽文雖巧，而檢跡如顧云當作知孫云御覽作知妄。唯君子能通天下之志，安可以曲論哉３０。若夫注釋為詞，解散論體，雜文雖異，總會是同；若秦延君元作君延楊改之注堯典，十餘萬字；朱普之解尚書，三十萬言；所以通人惡煩，羞元作差朱改學章句。若毛公之訓詩，安國之傳書，鄭君之釋禮，王弼之解易，要約明暢，可為元作謂式矣３１。
94 	說者，悅也；兌為口舌，故言咨鈴木云疑作資悅懌；過悅必偽，故舜驚讒說３２。說之善者，伊尹以論味隆殷３３；太公以辨釣興周３４；及燭武行而紓鄭３５，端木出而存魯３６，亦其美也。暨戰國爭雄，辨士云踴；從橫參謀，長短角勢；轉丸騁其巧辭，飛鉗伏其精術３７；一人之辨，重於九鼎之寶，三寸之舌，強於百萬之師３８；六印磊落以佩，五都隱賑而封３９。至漢定秦楚，辨士弭節；酈君既斃於齊鑊；蒯子幾入乎漢鼎；雖復陸賈籍甚，張釋傅會，杜欽文辨，樓護唇舌，頡頏萬乘之階，抵噓公卿之席；並順風以託勢，莫能逆波而溯洄矣４０。夫說貴撫會，弛張相隨，不專緩頰，亦在刀筆４１。範睢之言事４２，李斯之止逐客４３，並煩情入機，動言中務，雖批逆鱗，而功成計合，此上書之善說也４４。至於鄒陽之說吳梁，喻巧而理至，故雖危而無咎矣４５。敬通之說元脫孫補鮑鄧，事緩而文繁；所以歷騁元作聘柳改而罕遇元作過也４６。凡說之樞要，必使時利而義貞；進有契於成務，退無阻於榮身。自非譎敵，則唯忠與信。披肝膽以獻主，飛文敏以濟辭；此說之本也４７。而陸氏直稱說煒曄以譎誑，何哉４８？
95 	贊曰：理形於言，敘理成論。詞深人天，致遠方寸。陰陽莫貳，鬼神靡遯。說爾飛鉗，呼吸沮勸。
96 	１　凡說解談議訓詁之文，皆得謂之為論；然古惟稱經傳，不曰經論；經論並稱，似受釋藏之影響。魏書釋老志曰『釋迦後數百年，有羅漢菩薩，相繼著論，贊明經義，以破外道。皆傍諸藏部大義，假立外問，而以內法釋之。』隋書經籍志『以佛所說經為三部，又有菩薩及諸深解奧義，贊明佛理者，名之為論。』彥和此篇，分論為二類；一為述經，傳注之屬；二為敘理，議說之屬。八名雖區，總要則二。二者之中，又側重敘理一邊，所謂『論也者，彌綸群言，而研精一理者也。』２　釋名釋典藝：『論，倫也；有倫理也。』說文系傳三十五，『應詰難，揭首尾，以終其事，曰論。論，倫也。同歸而殊塗，一致而百慮；語各有倫，而同歸於理也。』倫，理也，爽，差失也。王弼注老子『美味令人爽口。』
97 	３　漢書藝文志『論語者，孔子應答弟子時人，及弟子相與言，而接聞於夫子之語也。當時弟子各有所記，夫子既卒，門人相與輯而論篡，故謂之論語。』補注引王先慎曰『皇邢二疏，並云「論，撰也。」群賢集定，故曰撰。鄭注周禮云「答述曰語。」以此書所載，皆仲尼應答弟子及時人之辭，故曰語；而在論下者，必經論撰，然後載之，以示非妄語也。』段玉裁注說文論字曰『論，以侖會意。□部曰「侖，思也。」龠部曰「侖，理也。」此非兩義。思如玉部□理，自外可以知中之□。靈臺「於論鼓鐘，」毛曰「論，思也。」此正許所本。詩於論，正侖之假借。凡言語循其理，得其宜，謂之論。故孔門師弟子之言，謂之論語。王制「凡制五刑，必即天論，」周易「君子以經論，」中庸「經論天下之大經，」皆謂言之有倫有脊者。』論語之取義如上。仰其經目，疑當作抑其經目，謂謙不敢稱經也。
98 	４　困學紀聞十七『文心雕龍云「論語以前，經無論字。」晁子止云，不知書有論道經邦。』紀評云『觀此知古文尚書梁時尚不行於世，故不引論道經邦之文，然周禮卻有論字。』紀說誤。顧廣圻謂劉彥和屢引東晉古文，如通變篇，議對篇，麗辭篇，事類篇皆引之。案顧說是也。紀聞閻箋云『論道經邦，乃晚出書周官篇，本考工記或坐而論道來。』何箋云『論道經邦，出於古文尚書，未可以詆彥和。』又云『書中議對篇即引議事以制。』案諸家皆誤會彥和語意，遂率斷為疏漏；其實「論語以前，經無論字，」非謂經書中不見論字，乃謂經書無以論為名者也。上文云「群論立名，」下文云「六韜二論，」皆指書名篇名言之。後漢書何進傳章懷注曰『太公六韜篇，第一霸典文論，第二文師武論。』今本文師在文韜為第一篇，與章懷所舉不合，亦無文論武論之目，蓋又非唐時之舊矣。５　說文『論，議也。』廣雅釋詁二『說，論也。』詳本篇及議對篇，毛公注詩，安國注書，皆稱為傳，傳即注也。賈逵曰『論，釋也。』漢書曰贊，後漢書曰論，三國志曰評，其實一也。銓當作詮。淮南書有詮言訓，高注曰『詮，就也。』詮言者，謂譬類人事，相解喻也。史傳多以撰為之。序，如書序，詩序，序卦，及班固兩都賦序，皇甫謐三都賦序之屬。引，未詳。左思吳都賦注『南音，徵引也，商角徵羽，各有引。』詩行葦箋云『在前曰引。』正義『引者，牽引之義。』６　禮記中庸『義者，宜也。』議，從言，義聲，亦取宜意。說文『議，語也。』段注曰『議者，誼也，誼者，人所宜也。言得其宜之為議。』說，即悅懌之悅。說語，謂悅懌之語。釋名釋書契『傳，轉也。轉移所在，執以為信也。』王褒作四子講德而雲作傳。文選標為四子講德論，是傳亦稱論之證。轉師，謂聽受師說，轉之後生也。儀禮鄭氏注正義曰『注者，注義於經下，若水之注物。』禮記曲禮目正義曰『注者，即解書之名。』主解為注，以解釋為主。贊，明也；見頌贊篇。廣雅釋詁三『評，平也。』序與敘，音義同。易艮『言有序，』文言『與四時合其序，』詩『序賓以賢，』儀禮燕禮『序進，』左宣十二年傳『內官序當其夜。』皆次第之意。陳先生曰『後漢書馮衍傳「退而作賦，又自論曰。」自論，即自序也。』說文肉部『胤，子孫相承續也。』胤，有繼續之義，引伸為牽引之義。文選長笛賦『曲胤之繁會叢雜，』琴賦『曲引向闌，』引與胤同義，故曰『引以胤辭。』八名之中，傳注為述經之論，敘引詮解文辭，當屬此類。其餘則皆敘理之論也。
99 	７　晉釋慧遠大智論鈔序曰『又論指大智論。之為體，位始無方而不可詰；觸類多變而不可窮；或開遠理以發興，或導近習以入深；或闔殊塗於一法而弗雜；或闢百慮於同相而不分；此以絕夫累瓦之談，而無敵於天下者也。爾乃博引眾經，以贍其辭，暢發義音，以宏其美，美盡則智無不周，辭博則廣大悉備，是故登其涯而無津，挹其流而弗竭，汪汪焉莫測其量，洋洋焉莫比其盛。雖百川灌河，未足語其辯矣。雖涉海求源，未足窮其邃矣。』釋僧叡大智度論序曰『爾乃憲章智典，作茲釋論。其開夷路也，則令大乘之駕，方軌而直入；其辯實相也，則使妄見之惑，不遠而自復。其為論也，初辭擬之，必標眾異以盡美；卒成之終，則舉無執以盡善。釋所不，則立論以明之；論其未辯，則寄折中以定之。使靈篇無難喻之章，千載悟作者之旨，信若人之功矣。』錄此二節，可與彥和彌綸群言，研精一理之說互參。８　紀評云『物論二字相連，此以為論名，似誤。同年錢辛楣云。』李詳補正云『錢說見十駕齋養新錄引王伯厚云「莊子齊物論，非欲齊物也，蓋謂物論之難齊也。」邵子詩「齊物到頭爭恐誤。」按左思魏都賦「萬物可齊於一朝。」劉淵林注「莊子有齊物之論。」劉琨答盧諶書「遠慕老莊之齊物。」文心雕龍論說篇「莊周齊物，以論為名。」是六朝人已誤以齊物二字連讀。詳案莊子齊物論郭象注「夫自是而非彼，美己而惡人，物莫不皆然，是非雖異，而彼我均也。」正是齊物之意。六朝既有此讀，故邵子宗之。其觀物外篇云，「莊子齊物，未免乎較量，」亦讀與詩同非誤也。文達少詹，似皆未得其旨。』９　呂氏春秋有開春慎行貴直不茍似順士容六論，凡三十六篇。
100 	１０漢書宣帝紀『甘露三年，詔諸儒講五經同異，太子太傅蕭望之等平奏其議，上親稱制臨決焉。』補注引錢大昭曰『時與議石渠者，可考見者凡二十三人，議奏之見於藝文志者，凡一百六十五篇。易詩二經，獨無議奏。班氏失載之耳。』漢書瑕邱江公傳劉向傳韋玄成傳皆載講經石渠事。三輔故事曰『石渠閣在未央殿北，藏秘書之所。』後漢書章帝紀『建初四年冬十一月，下太常將大夫博士議郎郎官及諸生諸儒會白虎觀，講議五經同異，使五官中郎將魏應承制問，侍中淳于恭奏，帝親稱制臨決，如孝宣甘露石渠故事，作白虎議奏。』班固傳『天子會諸儒，講論五經，作白虎通德論。』儒林傳『命史臣著為通議。』孫詒讓籀□述林四有白虎通義考上下二篇，甚詳明。其下篇云『今本文心雕龍述上衍聚字，聖下衍言字，應依御覽引刪。』校勘記『通字言字並衍，諸本皆誤。玉海引無通字言字。』又案本書時序篇『歷政講聚。』即指此事，亦作講聚，明鈔本御覽作講聚，是。
101 	１１後漢書班彪傳『隗囂擁眾天水，彪乃避難從之。囂問彪曰「往者周亡，戰國並爭，天下分裂，數世然後定；意者從橫之事，復起於今乎？」彪既疾囂言，又傷時方艱，乃著王命論，以為漢德承堯，有靈命之符；王者興祚，非詐力所致；欲以感之。而囂終不寤。』漢書敘傳及文選五十二載王命論，錄於下：
102 	昔在帝堯之禪曰『咨爾舜，天之歷數在爾躬。』舜亦以命禹。暨於稷契，咸佐唐虞，光濟四海，奕世載德。至於湯武，而有天下。雖其遭遇異時，禪代不同，至乎應天順民，其揆一也。是故劉氏承堯之祚，氏族之世，著乎春秋。唐據火德，而德紹之，始起沛澤，則神母夜號，以彰赤帝之符。由是言之，帝王之祚，必有明聖顯懿之德，豐功厚利積絫之業；然後精誠通於神明，流澤加於生民，故能為鬼神所福饗，天下所歸往。未見運世無本，功德不紀，而得屈起在此位者也。世俗見高祖興於布衣，不達其故，以為適遭暴亂，得奮其劍；游說之士，至比天下於逐鹿，幸捷而得之。不知神器有命，不可以智力求也。悲夫！此世所以多亂臣賊子者也。若然者，豈徒闇於天道哉，又不睹之於人事矣。夫餓饉流隸，饑寒道路，思有短褐之襲，儋石之畜，所願不過一金，終於轉死溝壑。何則？貧窮亦有命也。況乎天子之貴，四海之富，神明之祚，不得而妄處哉！故雖遭罹阨會，竊其權柄，勇如信布，彊如梁籍，成如王莽，然卒潤鑊伏質，亨醢分裂。又況麼□尚不及數子，而欲闇奸天位者乎！是故駑蹇之乘，不騁千里之塗；燕雀之疇，不奮六翮之用；楶梲之材，不荷棟梁之任；斗筲之子，不秉帝王之重。易曰『鼎折足，覆公餗，』不勝其任也。
103 	當秦之末，豪桀共推陳嬰而王之。嬰母止之曰，『自吾為子家婦，而世貧賤，卒富貴，不祥，不如以兵屬人。事成，少受其利；不成，禍有所歸。』嬰從其言，而陳氏以寧。王陵之母，亦見項氏之必亡，而劉氏之將興也。是時陵為漢將，而母獲於楚。有漢使來，陵母見之，謂曰『願告吾子，漢王長者，必得天下，子謹事之，無有二心。』遂對漢使伏劍而死，以固勉陵。其後果定於漢，陵為宰相，封侯。夫以匹婦之明，猶能推事理之致，探禍福之機，而全宗祀於無窮，垂策書於春秋；而況大丈夫之事乎！是故窮達有命，吉兇由人，嬰母知廢，陵母知興，審此二者，帝王分決矣。
104 	蓋在高祖，其興也有五：一曰帝堯之苗裔，二曰體貌多奇異，三曰神武有徵應，四曰寬明而仁恕，五曰知人善任使。加之以信誠好謀，達於聽受，見善如不及，用人如由己，從諫如順流，趣時如向赴。當食吐哺，納子房之策，拔足揮洗，揖酈生之說，悟戍卒之言，斷懷土之情，高四皓之名，割肌膚之愛，舉韓信於行陣，收陳平於亡命。英雄陳力，群策畢舉，此高祖之大略，所以成帝業也。若乃靈瑞符應，又可略聞矣。初，劉媼任高祖，而夢與神遇，震電晦冥，有龍蛇之怪；及長而多靈，有異於眾。是以王武感物而折券，呂公睹形而進女，秦皇東游以厭其氣，呂后望雲而知所處。始受命則白蛇分，西入關則五星聚，故淮陰留侯謂之天授，非人力也。歷古今之得失，驗行事之成敗，稽帝王之世運，考五者之所謂，取舍不厭斯位，符瑞不同斯度，而茍昧於權利，越次妄據，外不量力，內不知命，則必喪保家之主，失天年之壽，遇折足之兇，伏斧鉞之誅。英雄誠知覺寤，畏若禍戒，超然遠覽，淵然深識，收陵嬰之明分，絕信布之覬覦，距逐鹿之瞽說，審神器之有授，毋貪不可幾，為二母之所笑，則福祚流於子孫，天祿其永終矣。
105 	１２漢書王莽傳下『尤素有智略，非莽攻伐四夷，數諫不從，著古名將樂毅白起不用之意，及言邊事，凡三篇，奏以風諫莽。』三將軍論佚。全前漢文六十一輯得兩條。王翦為秦將，滅燕，燕王喜奔逃東夷。秦王曰『齊楚何先？』李信曰『楚地廣，齊地狹；楚人勇，齊人怯。請先從事於易。』御覽四百三十七。白起。平原君勸趙孝成王受馮亭。王曰『受之，秦兵必至，武安君必將，誰能當之者乎？』對曰『澠池之會，臣察武安君小頭而面銳。瞳子白黑分明，視瞻不轉。小頭而面銳者，敢斷決也；瞳子白黑分明者，見事明也；視瞻不轉者，執志強也；可與持久，難與爭鋒。廉頗為人勇騺而愛士；知難而忍恥，與之野戰則不如，持守足以當之。』王從其計。世說新語言語篇注引嚴尤三將敘。
106 	１３三國魏志武帝紀評曰『太祖攬申商之法術，該韓白之奇策。』國故論衡中論式篇曰『當魏之末世，晉之盛德，鐘會袁準傅玄皆有家言，時時見他書援引，視荀悅徐乾則勝。此其故何也？老莊刑名之學，逮魏復作，故其言不牽章句，單篇持論，亦優漢世。然則王弼易例，魯勝墨序，裴頠崇有，性與天道，布在文章，賈董卑卑，於是謝不敏焉。經術已不行於王路，喪祭尚在，冠昏朝覲，猶弗能替舊常，故議禮之文亦獨至。陳壽賀循孫毓範宣範汪蔡謨徐野人雷次宗者，蓋二戴聞人所不能。上施於政事，張裴晉律之序，裴秀地域之圖，其辭往往陵轢二漢。乃齊梁猶有繼跡者，而嚴整差弗逮。夫持論之難，不在出入風議，臧否人群，獨持理議禮為劇。出入風議，臧否人群，文士所優為也。持理議禮，非擅其學莫能至。』１４三國魏志傅嘏傳『傅嘏，字蘭石，常當作嘗。論才性同異。鐘會集而論之。』世說新語文學篇『鐘會撰四本論。』劉孝標注曰『四本者，言才性同，才性異，才性合，才性離也。傅嘏論同，李豐論異，鐘會論合，王廣論離。』魏志王粲傳『粲著詩賦論議，垂六十篇。』注引典略曰『粲才既高，辯論應機；鐘繇王朗等雖各為魏卿相，至於朝廷奏議，皆閣筆不能措手。』全後漢文九十一輯得粲所著論六篇，皆殘缺不完。茲錄王傅文各一篇於下：
107 	王粲儒吏論藝文類聚五十二。
108 	士同風於朝，農同業於野，雖官職殊務，地氣異宜；然其致功成利，未有相害而不通者也。古者八歲入小學，學六甲五方書計之事；十五入大學，學君臣朝廷王事之紀。則文法典藝，具存於此矣。至乎末世，則不然矣。執法之吏，不窺先王之典；搢紳之儒，不通律令之要。彼刀筆之吏，豈生而察刻哉！起於幾案之下，長於官曹之間，無溫裕文雅以自潤，雖欲無察刻，弗能得矣。竹帛之儒，豈生而迂緩也！起於講堂之上，游於鄉校之中，無嚴猛斷割以自裁，雖欲不迂緩，弗能得矣。先王見其如此也，是以博陳其教，輔和民性，達其所壅，祛其所蔽，吏服雅訓，儒通文法；故能寬猛相濟，剛柔自克也。
109 	傅嘏難劉劭考課法論魏志嘏本傳。
110 	蓋聞帝制宏深，聖道奧遠，茍非其才，則道不虛行，神而明之，存乎其人。暨乎王略虧頹，而曠載罔綴，微言既沒，六籍泯玷。何則？道弘致遠，而眾才莫晞也。案劭考課論，雖欲尋前代黜陟之文，然其制度，略以闕亡。禮之存者，惟有周典，外建侯伯，藩屏九服，內立列司，管齊六職，士有恆貴，官有定則，百揆均任，四民殊業。故考績可理，而黜陟易通也。大魏繼百王之末，承秦漢之烈，制度之流，靡所脩採。自建安以來，至於青龍，神武撥亂，肇基皇祚，埽除兇逆，夷芟遺寇，旌旗卷舒，日不暇給。及經邦治戎，權法並用，百官群司，軍國通任，隨時之義，以應政機，以古施今，事雜義殊，難得而通也。所以然者，制宜經遠，或不切近，法應時務，不足垂後。夫建官均職，清理民物，所以務本也。循名考實，糾勵成規，所以治末也。本綱未舉，而造制未呈，國略不崇，而考課是先，懼不足以料賢愚之分，精幽明之理也。昔先王之擇才，必本行於州閭，講道於庠序，行具而謂之賢，道脩則謂之能。鄉老獻賢能於王，王拜受之，舉其賢者，出使長之，科其能者，入使治之，此先王收才之義也。方今九州之民，爰及京城，未有六鄉之舉，其選才之職，專任吏部，案品狀，則實才未必當，任薄伐，則德行未為敘。如此，則殿最之課，未盡人才，述綜王度，敷贊國式，體深義廣，難得而詳也。
111 	１５魏氏三祖，皆有文採。正始中，玄風始盛。正始齊王芳年號。高貴鄉公才慧夙成，好問尚辭，有文帝之風。蓋皆守文之主。晉書範□傳載其王弼何晏論，可作參考，錄於下：
112 	王弼何晏論
113 	時以浮虛相扇，儒雅日替。□以為其源始於王弼何晏，二人之罪，深於桀紂。乃著論曰：或曰，黃唐緬邈，至道淪翳，濠濮輟詠，風流靡託。爭奪兆於仁義，是非成於儒墨。平叔神懷超絕，輔嗣妙思通微，振千載之頹綱，落周孔之塵網；斯蓋軒冕之龍門，膏粱之宗匠。嘗聞夫子之論，以為罪過桀紂，何哉？答曰，子信有聖人之言乎？夫聖人者，德侔二儀，道冠三才，雖帝皇殊號，質文異制，而統天成務，曠代齊趣。王何蔑棄典文，不遵禮度，游辭浮說，波蕩後生，飾華言以翳實，騁繁文以惑世，搢紳之徒，翻然改轍，洙泗之風，緬焉將墜；遂令仁義幽淪，儒雅蒙塵，禮壞樂崩，中原傾覆，古之所謂言偽而辯，行僻而堅者，其斯人之徒歟！昔夫子斬少正於魯，太公戮華士於齊，豈非曠世而同誅乎！桀紂暴虐，正足以滅身覆國，為後世鑒戒耳。豈能回百姓之視聽哉？王何叨海內之浮譽，資膏粱之傲誕，畫螭魅以為巧，扇無檢以為俗，鄭聲之亂樂，利口之覆邦，信矣哉！吾固以為一世之禍輕，歷代之罪重，自喪之釁小，迷眾之愆大也。
114 	１６傅嘏論才性同，文佚。本傳注引傅子曰『嘏既達治好正，而有清理識要，好論才性，原本精微，□能及之。』１７札移十二『案代當作伐，形近而誤。隋書經籍志儒家梁有去伐論集三卷，王粲撰，即此。去伐，言去矜伐。藝文類聚二十三引袁宏去伐論，仲宣論意，當與彼同。』１８稽康聲無哀樂論，全文五千六百五十五字，載本集，文繁不能悉錄。世說新語文學篇注，引其略曰『夫殊方異俗，歌笑不同，使錯而用之，或聞哭而歡，或聽歌而戚，然哀樂之情均也。今用均同之情，發萬殊之聲，斯非聲音之無常乎！』１９札移十二『案本玄論張溥輯太初集已佚。考列子仲尼篇張注引夏侯玄曰「天地以自然運，聖人以自然用。自然者道也。道本無名，故老氏曰，彊為之名，仲尼稱堯蕩蕩，無能名焉，雲云。」與本無之義正合。疑即本無論之文，無無玄元，傳寫貿亂，遂成歧互爾。』三國魏志夏侯玄傳『玄字太初。』注引魏氏春秋曰『玄嘗著樂毅，張良，及本無，肉刑論，辭旨通遠，咸傳於世。』２０三國魏志王弼傳『弼好論儒道，辭才逸辯，注易及老子。』兩例疑當作略例。隋志有王弼易略例一卷，邢□序稱其『大則總一部之指歸，小則明六爻之得失。』彥和或即指此歟！姑錄略例明象篇於下：夫象者，出意者也；言者，明象者也。盡意莫若象，盡象莫若言。言生於象，故可尋言以觀象；象生於意，故可尋象以觀意。意以象盡，象以言著。故言者所以明象，得象而忘言；象者所以存意，得意而忘象。猶蹄者所以存兔，得兔而忘蹄；筌者所以存魚，得魚而忘筌也。然則言者，象之蹄也；象者，意之筌也。是故存言者，非得象者也；孝象者，非得意者也。象生於意，而存象焉，則所存者，乃非其象也。言生於象，而存言焉，則所存者，乃非其言也。然則忘象者，乃得意者也；忘言者，乃得象者也。得意在忘象，得象在忘言。故立象以盡意，而象可忘也；重畫以盡情，而畫可忘也。是故觸類可忘其象，合義可為其征。義茍在健，何必馬乎！類茍在順，何必牛乎！爻茍合順，何必坤乃為牛！義茍應健，何必乾乃為馬！而或者定馬為乾，案文責卦，有馬無干，則偽說滋漫，難可紀矣。互體不足，遂及卦變；變又不足，推致五行；一失其原，巧喻彌甚，縱復或值，而義無所取；蓋存象忘意之由也。忘象以求其意，義斯見矣。
115 	２１魏志何晏傳『晏好老莊言，作道德論，及諸文賦著述，凡數十篇。』注『晏字平叔。』札移十二『案隋書經籍志道家梁有老子道德論二卷，何晏撰。世說文學篇云，何平叔注老子始成，詣王輔嗣，見王注精奇，因以所注為道德二論，是二論即道德論，顯□無疑。考晏有無為論，見晉書王衍傳。又有無名論，見列子仲尼篇注。天瑞篇注又引何晏道德論，並舉其總名。無為無名，皆道德經語，殆即二論之細目與。』如札移此說，則似無嫌於輔嗣略例之為總名。
116 	何晏無名論列子仲尼篇注。
117 	為民所譽，則有名者也；無譽，無名者也。若夫聖人，名無名，譽無譽。謂無名為道，無譽為大。則夫無名者，可以言有名矣；無譽者，可以言有譽矣。然與夫可譽可名者，豈同用哉！此比於無所有，故皆有所有矣。而於有所有之中，當與無所有相從。而與夫有所有者不同。同類無遠而相應，異類無近而不相違。譬如陰中之陽，陽中之陰，各以物類，自相求從。夏日為陽，而夕夜遠，與冬日共為陰。冬日為陰，而朝晝遠，與夏日同為陽，皆異於近而同於遠也。詳此異同，而後無名之論可知矣。凡所以至於此者何哉？夫道者，惟無所有者也，自天地以來，皆有所有也。然猶謂之道者，以其能復用無所有也。故雖處有名之域，而沒其無名之象。由以在陽之遠體，而忘其自有陰之遠類也。夏侯玄曰『天地以自然運，聖人以自然用。自然者道也。道本無名，故老氏曰，彊為之名。仲尼稱堯蕩蕩無能名焉。下云巍巍成功，則彊為之名，取世所知而稱耳。豈有名而更當云無能名焉者邪！』夫惟無名，故可得遍以天下之名名之。然豈其名也！唯此足喻而終莫悟，是觀泰山崇崛，而謂元氣不浩芒者也。
118 	２２以上皆正始以前人，故上文云迄於正始。
119 	２３李康運命論載文選五十三，李善注引集林曰，『李康字蕭遠，中山人也。性介立，不能和俗，著游山九吟。魏明帝異其文，遂起家為尋陽長。政有美績，病卒。』本論大意在明『治亂，運也，窮達，命也，貴賤，時也。』文氣壯利，不可停滯，故駢詞疊調雖眾，初不覺其繁重。視論衡逢遇累害以下十餘篇，義雖一致，文則不如蕭遠遠矣。運命論文繁而不可剪截，故全錄於下：
120 	夫治亂，運也，窮達，命也，貴賤，時也。故運之將隆，必生聖明之君；聖明之君，必有忠賢之臣。其所以相遇也，不求而自合；其所以相親也，不介而自親；唱之而必和，謀之而必從；道德玄同，曲折合符；得失不能疑其志，讒構不能離其交，然後得成功也。其所以得然者，豈徒人事哉！授之者天也，告之者神也，成之者運也。夫黃河清而聖人生，里社鳴而聖人出，群龍見而聖人用。故伊尹，有莘氏之媵臣也，而阿衡於商；太公，渭濱之賤老也，而尚父於周；百里奚在虞而虞亡，在秦而秦霸，非不才於虞而才於秦也。張良受黃石之符，誦三略之說，以游於群雄，其言也，如以水投石，莫之受也；及其遭漢祖也，其言也，如以石投水，莫之逆也。非張良之拙說於陳項，而巧言於沛公也。然則張良之言一也，不識其所以合離，合離之由，神明之道也。故彼四賢者，名載於籙圖，事應乎天人，其可格之賢愚哉！孔子曰，清明在躬，氣志如神，嗜欲將至，有開必先，天降時雨，山川出雲。詩云，惟岳降神，生甫及申，惟申及甫，惟周之翰。運命之謂也。豈惟興主，亂亡者亦如之焉。幽王之惑褒女也，祅始於夏庭；曹伯陽之獲公孫彊也，徵發於社宮；叔孫豹之暱豎牛也，禍成於庚宗；吉兇成敗，各以數至；咸皆不求而自合，不介而自親矣。
121 	昔者聖人受命，河洛曰，以文命者，七九而衰，以武興者；六八而謀；及成王定鼎於郟鄏，卜世三十，卜年七百，天所命也。故自幽厲之間，周道大壞，二霸之後，禮樂陵遲，文薄之弊，漸於靈景，辯詐之偽，成於七國；酷烈之極，積於亡秦；文章之貴，棄於漢祖。雖仲尼至聖，顏冉大賢，揖讓於規矩之內，訚闇於洙泗之上，不能遏其端。孟阿荀卿，體二希聖，從容正道，不能維其末，天下卒至於溺而不可援。夫以仲尼之才也，而器不周於魯衛；以仲尼之辯也，而言不行於定哀；以仲尼之謙也，而見忌於子西；以仲尼之仁也，而取讎於桓魋；以仲尼之智也，而屈厄於陳蔡；以仲尼之行也，而招毀於叔孫。夫道足以濟天下，而不得貴於人；言足以經萬世，而不見信於時；行足以應神明，而不能彌綸於俗；應聘七十國，而不一獲其主；驅驟於蠻夏之域，屈辱於公卿之門，其不遇也如此。及其孫子思，希聖備體，而未之至，封己養高，勢動人主；其所游歷，諸侯莫不結駟而造門，雖造門猶有不得賓者焉。其徒子夏，升堂而未入於室者也。退老於家，魏文侯師之，西河之人，肅然歸德，比之於夫子，而莫敢間其言。故曰，治亂，運也，窮達，命也，貴賤，時也。而後之君子，區區於一主，嘆息於一朝，屈原以之沈湘，賈誼以之發憤，不亦過乎！
122 	然則聖人所以為聖者，蓋在乎樂天知命矣。故遇之而不怨，居之而不疑也，其身可抑，而道不可屈；其位可排，而名不可奪。譬如水也，通之斯為川焉，塞之斯為淵焉；升之於雲則雨施，沈之於地則土潤；體清以洗物，不亂於濁；受濁以濟物，不傷於清；是以聖人處窮達如一也。夫忠直之迕於主，獨立之負於俗，理勢然也。故木秀於林，風必摧之；堆出於岸，流必湍之；行高於人，眾必非之；前監不遠，覆車繼軌。然而志士仁人，猶蹈之而弗悔，操之而弗失，何哉？將以遂志而成名也。求遂其志，而冒風波於險塗；求成其名，而歷謗議於當時；彼所以處之，蓋有筭矣。子夏曰『死生有命，富貴在天。』故道之將行也，命之將貴也，則伊尹呂尚之興於商周，百里子房之用於秦漢，不求而自得，不徼而自遇矣。道之將廢也，命之將賤也，豈獨君子恥之而弗為乎！蓋亦知為之而弗得矣。凡希世茍合之士，籧蒢戚施之人，俛仰尊貴之顏，逶迤勢利之間，意無是非，贊之如流；言無可否，應之如響；以窺看為精神，以向背為變通；勢之所集，從之如歸市；勢之所去，棄之如脫遺。其言曰，名與身孰親也，得與失孰賢也，榮與辱孰珍也，故遂潔其衣服，矜其車徒，冒其貨賄，淫其聲色，□□然自以為得矣。蓋見龍逢比干之亡其身，而不惟飛廉惡來之滅其族也。蓋知伍子胥之屬鏤於吳，而不戒費無忌之誅夷於楚也。蓋譏汲黯之白首於主爵，而不懲張湯牛車之禍也。蓋笑蕭望之跋躓於前，而不懼石顯之絞縊於後也。
123 	故夫達者之筭也，亦各有盡矣。曰，凡人之所以奔競於富貴，何為者哉？若夫立德，必須貴乎？則幽厲之為天子，不如仲尼之為陪臣也。必須勢乎？則王莽董賢之為三公，不如揚雄仲舒之闃其門也。必須富乎？則齊景之千駟，不如顏回原憲之約其身也。其為實乎？則執杓而飲河者，不過滿腹，棄室而灑雨者，不過濡身，過此以往，弗能受也。其為名乎？則善惡書於史策，毀譽流於千載，賞罰懸於天道，吉兇灼乎鬼神，固可畏也。將以娛耳目，樂心意乎？譬命駕而游五都之市，則天下之貨畢陳矣；褰裳而涉汶陽之丘，則天下之稼如云矣；椎紒而守敖庾海陵之倉，則山坻之積在前矣；扱衽而登鐘山藍田之上，則夜光璵璠之珍可觀矣。夫如是也，為物甚眾，為己甚寡，不愛其身，而嗇其神，風驚塵起，散而不止，六疾待其前，五刑隨其後；利害生其左，攻奪出其右；而自以為見身名之親疏，分榮辱之客主哉！天地之大德曰生，聖人之大寶曰，何以守位曰仁，何以正人曰義，故古之王者，蓋以一人治天下，不以天下奉一人也。古之仕者，蓋以官行其義，不以利冒其官也。古之君子，蓋恥得之而弗能治也，不恥能治而弗得也。原乎天人之性，核乎邪正之分，權乎禍福之門，終乎榮辱之筭，其昭然矣，故君子舍彼取此。若夫出處不違其時，默語不失其人；天動星回，而辰極猶居其所，璣旋輪轉，而衡軸猶執其中，既明且哲，以保其身，貽厥孫謀，以燕翼子者，昔吾先友，嘗從事於斯矣。
124 	２４陸機辯亡論上下二首，載文選五十三。李善注引孫盛曰『陸機著辯亡論，言吳之所以亡也。』此論純規過秦，過秦首責子嬰，此則致譏歸命；孫皓降晉，封歸命侯。過秦言形勢之不足恃，此則言險阻之不能獨憑；過秦嘆子嬰之不能救敗，此則言歸命之不善守成；此用意之相擬也。吳武烈皇帝慷慨下國以下，筆致擬秦孝公據殽函之固以下；彼二君子以下，句法擬此四君者以下。過秦累敘六國人物，此亦累敘吳朝人物；過秦有嘗以十倍之地以下一節，此有魏氏嘗藉戰勝之威以下一節。過秦有且夫天下非小弱也以下一節。此亦有夫曹劉之將以下一節。過秦有故先王見始終之變一節，此亦有是故先王達經國之長規以下一節。此句讀之相擬也。古人每於名篇。不憚因襲；屈宋以後之九，枚乘以後之七，陳腐可厭；士衡此篇，擬賈雖肖，究嫌碌碌；文又冗繁，故不復錄。２５隋書經籍志易家有晉荊州刺史宋岱周易論一卷。晉書郭舒傳有荊州刺史宗岱，疑即宋岱之誤。晉書郭象傳『郭象字子玄，少有才理，好老莊，能清言，常閑居以文論自娛。永嘉末，病卒。著碑論十二篇。』世說文學篇注引文士傳曰『象少有才理，慕道好學，託志老莊；時人咸以為王弼之亞。』又曰『象作莊子注，最有清辭遵旨。』茲錄郭象莊子序，彥和所謂銳思幾神之區，度宋郭二人，必有專論，今不可考矣。
125 	夫莊子者，可謂知本矣！故未始藏其狂言，言雖無會，而獨應者也。夫應而非會，則雖當無用；言非物事，則雖高不行；與夫寂然不動，不得已而後起者，固有間矣。斯可謂知無心者也。夫心無為，則隨感而應，應隨其時，言唯謹耳。故與化為體，流萬代而冥物；豈曾設對獨遘，而游談乎方外哉！此其所以不經，而為百家之冠也。然莊生雖未體之，言則至矣。通天地之統，序萬物之性，達死生之變，而明內聖外王之道，上知造物無物，下知有物之自造也。其言宏綽，其旨玄妙，至至之道，融微旨雅，泰然遣放，放而不敖。故曰，不知義之所適，猖狂妄行，而蹈其大方。含哺而熙乎澹泊，鼓腹而游乎混茫，至人極乎無親，孝慈終於兼忘。禮樂復乎已能，忠信發乎天光。用其光，則其樸自成；是以神器獨化於玄冥之境，而源流深長也。故其長波之所蕩，高風之所扇，暢乎物宜，適乎民願，弘其鄙，解其懸，灑落之功未加，而矜誇所以散。故觀其書，超然自以為已當，經昆侖，涉太虛，而游惚恍之庭矣。雖復貪婪之人，進躁之士，暫而攬其餘芳，味其溢流，仿佛其音影，猶足曠然有忘形自得之懷；況探其遠情，而玩永年者乎！遂綿邈清遐，去離塵埃，而返冥極者也。
126 	２６晉書王衍傳『王衍字夷甫，魏正始中，何晏王弼等，祖述老莊，立論以為天地萬物皆以無為為本。無也者，開物成務，無往不存者也。陰陽恃以化生，萬物恃以成形，賢者恃以成德，不肖恃以免身，故無之為用，無爵而貴矣。衍甚重之。惟裴頠以為非，著論以譏之，而衍處之自若。』裴頠傳『頠字逸民。頠深患時俗放蕩，不尊儒術，何晏阮籍素有高名於世，口談浮虛，不遵禮法，尸祿□寵，仕不事事。至王衍之徒，聲譽太盛，位高勢重，不以物務自嬰。遂相放效。風教陵遲。乃著崇有之論，以釋其蔽。王衍之徒，攻難交至，並莫能屈。』魏志裴潛傳裴松之注引陸機惠帝起居注曰『頠理具淵博，贍於論難，著崇有貴無二論，以矯虛誕之弊；文辭精富，為世名論。』世說文學篇注引晉諸公贊曰『頠疾世俗尚虛無之理，故著崇有二論以折之。才博喻廣，學者不能究。後樂廣與頠清閑，欲說理，而頠辭喻豐博，廣自以體虛無，笑而不復言。』晉書頠傳載有崇有論，因其為當時名篇，錄之於下：
127 	夫總混群本，宗極之道也；方以族異，庶類之品也，形象著分，有生之體也；化感錯綜，理跡之原也。夫品而為族，則所稟者偏；偏無自足，故憑乎外資；是以生而可尋，所謂理也；理之所體，所謂有也；有之所須，所謂資也；資有攸合，所謂宜也；擇乎厥宜，所謂情也。識智既授，雖出處異業，默語殊塗，所以寶生存宜，其情一也。眾理並而無害，故貴賤形焉；失得由乎所接，故吉兇兆焉。是以賢人君子，知欲不可絕，而交物有會；觀乎往復，稽中定務。惟夫用天之道，分地之利，躬其力任，勞而後饗，居以仁順，守以恭儉，率以忠信，行以敬讓，志無盈求，事無過用，乃可濟乎。故大建厥極，綏理群生，訓物垂範，於是乎在，斯則聖人為政之由也。若乃淫抗陵肆，則危害萌矣。故欲衍則速患，情佚則怨博，擅恣則興攻，專利則延寇，可謂以厚生而失生者也。悠悠之徒，駭乎若茲之釁；而尋艱爭所緣；察夫偏質有弊，而睹簡損之善；遂闡貴無之議，而建賤有之論。賤有則必外形，外形則必遺制，遺制則必忽防，忽防則必忘禮，禮制弗存，則無以為政矣。眾之從上，猶水之居器也。故兆庶之情，信於所習，習則心服其業，業服則謂之理然。是以君人必慎所教，班其政刑，一切之務，分宅百姓，各授四職，能令稟命之者，不肅而安，忽然忘異，莫有遷志；況於據在三之尊，懷所隆之情，敦以為訓者哉！斯乃昏明所階，不可不審。
128 	夫盈欲可損，而未可絕有也。過用可節，而未可謂無貴也。蓋有講言之具者，深列有形之故，盛稱空無之美。形器之故有征，空無之義難檢；辯巧之文可悅，似象之言足惑。眾聽眩焉，溺其成說，雖頗有異此心者，辭不獲濟，屈於所狎，因謂虛無之理，誠不可蓋，唱而有和，多往弗反，遂薄綜世之務，賤功烈之用，高浮游之業，卑經實之賢，人情所殉，篤夫名利，於是文者衍其辭，訥者贊其旨，染其眾也。是以立言藉其虛無，謂之玄妙，處官不親所司，謂之雅遠，奉身散其廉操，謂之曠達；故砥礪之風，彌以陵遲；放者因斯，或悖吉兇之禮，而忽容止之表，□棄長幼之序，混漫貴賤之級。其甚者，至於裸裎，言笑忘宜，以不惜為弘，士行又虧矣。老子既著五千之文，表摭穢雜之弊，甄舉靜一之義，有以令人釋然自夷，合於易之損謙艮節之旨，而靜一守本，無虛無之謂也。損艮之屬，蓋君子之一道，非易之所以為體，守本無也。觀老子之書，雖博有所經，而云『有生於無，以虛為主。』偏立一家之辭，豈有以而然哉？
129 	人之既生，以保生為全；全之所階，以順感為務，若昧道以虧業，則沈溺之釁興，懷末以忘本，則天理之真減；故動之所交，存亡之會也。夫有非有，於無非無；於無非無，於有非有。是以申縱播之累，而著貴無之文；將以絕所非之盈繆，存大善之中節，收流遁於既過，反澄正於胸懷，宜其以無為辭，而旨在全有。故其辭曰，『以為文不足。』若斯，則是所寄之塗，一方之言也。若謂至理，信以無為宗，則偏而害當矣！先賢達識，以非所滯，不之深論；惟班固著難，未足折其情；孫卿揚雄大體抑之猶偏有所許。而虛無之言，日以廣衍，眾家扇起，各列其說，上及造化，下被萬事，莫不貴無。所存僉同，情以眾固，乃號凡有之理，皆義之卑者，薄而鄙焉。辯論人倫，及經明之業，遂易門肆。頠用矍然，申其所懷，而攻者盈集；或以為一時口言，有客幸過，咸見命著文，擿列虛無不允之徵。若未能每事釋正，則無家之義，弗可奪也。頠退而思之，雖君子宅情無求於顯。及其立言，在乎達旨而已。然去聖久遠，異同紛糾，茍少有仿佛，可以崇濟先典，扶明大業，有益於時，則惟患言之不能，焉得靜默及未舉一隅，略示所存而已哉！
130 	夫至無者，無以能生；故始生者，自生也。自生而必體有，則有遺而生虧矣。生以有為已分，則虛無是有之所謂遺者也。故養既化之有，非無用之所能全也。理既有之，眾非無為之所能循也。心非事也，而制事必由於心。然不可以制事以非事，謂心為無也。匠非器也，而制器必須於匠，然不可以制器以非器，謂匠非有也。是以欲收重泉之鱗，非偃息之所能獲也。隕高墉之禽，非靜拱之所能捷也。審投弦餌之用，非無知之所能覽也。由此而觀，濟有者皆有也。虛無奚益於已有之群生哉！
131 	２７梵言般若，此雲智慧也。動絕神源，謂用思至極深之地；即下云般若之絕境也。神源，猶言理源。世說文學篇『丞相乃嘆曰，向來語，乃竟未知理源所歸。』２８世說文學篇『舊云，王丞相過江左，止道聲無哀樂嵇康聲無哀樂論。養生嵇康養生論。言盡意歐陽堅石言盡意論。三理而已，然宛轉關生，無所不入。』２９譏世孝廉二文佚。三國吳志是儀傳注『是儀，本姓氏，以孔融嘲改姓是。』曹植辯道論，列舉當時道士迂怪之語，辨其虛誕，義頗近正，而文實冗庸，茲據孫星衍續古文苑所校錄於下：
132 	曹植辯道論
133 	夫神仙之書，道家之言，乃言傅說上為辰尾宿，歲星降下為東方朔，淮南王安誅於淮南，而謂之獲道輕舉，鉤弋死於雲陽，而謂之尸逝柩空，其為虛妄甚矣哉！中興篤論之士，有桓君山者，其所著述多善，劉子駿嘗問，言人誠能抑嗜欲，闔耳目，可不衰竭乎？時庭下有一老榆，君山指而謂曰，此樹無情欲可忍，無耳目可闔，然猶枯槁腐朽，而子駿乃言可不衰竭，非談也，君山援榆喻之，未是也。何者？余前為王莽典樂大夫，樂記云，文帝得魏文侯樂人竇公，年百八十，兩目盲，帝奇而問之，何所施行？對曰，臣年十三而失明，父母哀其不及事，教臣鼓琴，臣不能導引，不知壽得何力。君山論之曰，頗得少盲專一內視，精不外鑒之助也。先難子駿以內視無益，退論竇公，便以不外鑒證之，吾未見其定論也。君山又曰，方士有董仲君，有罪系獄，佯死數日，目陷蟲出，死而復生，後復竟死，生之必死，君子所達，夫何喻乎。夫至神不過天地，不能使蟄蟲夏逝，震雷冬發，時變則物動，氣移而事應。彼仲君者乃能藏其氣，尸其體，爛其膚，出其蟲，無乃大怪乎
134 	世有方士，吾王悉所招致，甘陵有甘始，廬江有左慈，陽城有郗儉，始能行氣導引，慈曉房中之術，儉善闢谷，悉號三百歲，本所以集之於魏國者，誠恐斯人之徒，挾奸宄以欺眾，行妖隱以惑民，故聚而禁之也。豈復欲觀神仙於瀛洲，求安期於海島，釋金輅而履雲輿，棄六驥而羨飛龍哉。自家王與太子，及餘兄弟，咸以為調笑，不信之矣。然始等知上遇之有恆，奉不過於員吏，賞不加於無功，海島難得而游，六紱難得而佩，終不敢進虛誕之言，出非常之語，餘嘗試郗儉絕穀百日，躬與之寢處，行步起居自若也。夫人不食七日則死，而儉乃如是，然不必益壽，可以療疾而不憚饑饉焉。左慈善修房內之術，差可終命，然自非有志至精，莫能行也。甘始者，老而有少容，自諸術士咸共歸之，然始辭繁寡實，頗有怪言。余嘗闢左右獨與之談，問其所行，溫顏以誘之，美辭以導之，始語餘，吾本師姓韓字世雄，嘗與師於南海作金。前後數四，投數萬斤金於海；又言諸梁時，西域胡來獻香罽腰帶割玉刀，時悔不取也；又言車師之西國，兒生擘背出脾，欲其食少而努行也；又言取鯉魚五寸一雙，令其一著藥，俱投沸膏中，有藥者奮尾鼓鰓，游行沈浮，有若處淵，其一者巳熟而可啖。餘時問言，率可試不？言是藥去此逾萬里，當出塞，始不自行，不能得也。言不盡於此，頗難悉載，故粗舉其巨怪者。始若遭秦始皇漢武帝，則復為徐市欒大之徒也。桀紂殊世而齊惡，奸人異代而等偽，乃如此耶。
135 	又世虛然有仙人之說，仙人者，黨猱猿之屬與，世人得道化為仙人乎？夫雉入海為蛤，燕入海為蜃，當其徘徊其翼，差池其羽，猶自識也，忽然自投，神化體變，乃更與黿鱉為群，豈復自識翔林薄巢垣屋之娛乎？牛哀病而為虎，逢其兄而噬之，若此者何貴於變化耶。夫帝者，位殊萬國，富有天下，威尊彰明，齊光日月，宮殿闕庭，焜燿紫微，何顧乎王母之宮，昆侖之域哉。夫三鳥被致，不如百官之美也；素女常娥，不若椒房之麗也；雲衣雨裳，不若黼黻之飾也；駕螭載霓，不若乘輿之盛也；瓊蕊玉華，不若玉圭之潔也，而顧為匹夫所罔，納虛妄之辭，信眩惑之說，隆禮以招弗臣，傾產以供虛求，散王爵以榮之，清閑館以居之，經年累稔，終無一驗，或歿於沙丘，或崩於五柞，臨時雖復誅其身，滅其族，紛然足為天下一笑矣。若夫玄黃所以娛目，鏗鏘所以聳耳，媛妃所以紹先，芻豢所以悅口也。何以甘無味之味，聽無聲之樂，觀無採之色也。然壽命長短，骨體強劣，各有人焉，善養者終之，勞擾者半之，虛用者夭之，其斯之謂矣。
136 	３０韓詩外傳六『辯者，別殊類使不相害，序異端使不相悖，輸公通意，揚其所謂，使人預知焉，不務相迷也。是以辯者不失所守，不勝者得其所求，故辯可觀也。』徐幹中論覈辯篇曰『俗士之所謂辯者，非辯也。非辯而謂之辯者，蓋聞辯之名而不知辯之實，故目之妄也。俗之所謂辯者，利口者也；彼利口者，茍美其聲氣，繁其辭令，如激風之至，如暴雨之集，不論是非之性，不識曲直之理，期於不窮，務於必勝，以故淺識而好奇者，見其如此也，固以為辯。不知木訥而達道者，雖口屈而心不服也。夫辯者，求服人心也，非屈人口也。故辯之為言別也，為其善分別事類而明處之也，非謂言辭切給而以陵蓋人也。故傳稱春秋微而顯，婉而辯者，然則辯之言必約以至，不煩而諭，疾徐應節，不犯禮教，足以相稱，樂盡人之辭，善致人之志，使論者各盡得其願而與之得解。其稱也無其名，其理也不獨顯，若此則可謂辯。故言有拙而辯者焉，有巧而不辯者焉。君子之辯也，欲以明大道之中也，是豈取一坐之勝哉！故君子之於道也，在彼猶在己也。茍得其中，則我心悅焉，何擇於彼；茍夫其中，則我心不悅焉，何取於此。故其論也，遇人之是則止矣；遇人之是而猶不止，茍言茍辯，則小人也。雖美說，何異乎鵙之好鳴，鐸之喧嘩哉？』３１紀評云『訓詁依文敷義，究與論不同科，此段可刪。』案紀說非是。陳先生曰『按此據鄭君六藝論。王氏聖證論言之。』賈逵云『論，釋也。』是彥和所本。漢書儒林傳『張山拊授信都秦恭延君，恭增師法，至百萬言。』藝文志六藝敘曰『博學者又不思多聞闕疑之義，而務碎義逃難，便辭巧說，破壞形體，說五字之文。至於二三萬言。』顏師古注曰『言其煩妄也。桓譚新論云「秦近君近字誤，當作延。能說堯典篇目，兩字之說。至十餘萬言；但說曰若稽古三萬言。」』御覽學部引作二萬言。又儒林傳『林尊事歐陽高為博士。授平當。平當授九江朱普公文。』案後漢書桓鬱傳『初，桓榮受朱普學章句四十萬言，浮辭繁長，多過其實。及榮入授顯宗，減為二十三萬言。鬱復刪省定成十二萬言。由是有桓君大小太常章句。』據此傳，三十萬當改作四十萬。論衡效力篇『王莽之時，省五經章句，皆為二十萬，博士弟子郭路，夜定舊說，死於燭下。精思不任，絕脈氣滅也。』西漢之末，五經章句，皆極繁衍，若朱普章句僅三十萬言，則比之他經，不為太過，範書不應獨言其浮辭繁長矣。通人謂如揚雄班固之等。揚雄傳『雄少而好學，不為章句，訓詁通而已。』後漢書班固傳『不為章句，舉大義而已。』
137 	鄭玄詩譜曰『魯人大毛公，為訓詁傳於其家，河間獻王得而獻之，以小毛公為博士。』彥和所見尚書孔安國傳，即梅頤偽古文尚書。梅傳實據王肅之注，而附益以舊訓。王肅好賈馬之學，淵源有自，不得概以偽目之。鄭康成注古文尚書又書贊我先師棘下生子安國雲云，是孔氏傳至東漢末尚存也。王肅注更可信為古文。文苑英華卷七百六十六，劉子玄引鄭康成自序云『遭黨錮之事，逃難注禮。黨錮事解，注古文尚書毛詩論語，為袁譚所逼，未至元城，乃注周易。』王鳴盛蛾術編五十八鄭氏著述篇曰『康成坐黨錮十四年，則是注經，三禮居首，閱十四年乃成，用力最深也。』孔穎達周易正義序曰『唯魏世王輔嗣之注，獨冠古今，所以江左諸儒，並傳其學。』３２說文『說，說釋也。從言，兌聲。』說釋，即悅懌。說文系傳通論曰『悅者，彌小也。小而言之曰喜，大而言之曰樂。悅，猶說也，拭也，解脫也。若人心有鬱結，能解釋之也。故於文，心兌為悅。易曰「兌，說也，決也。」心有不快，忽自開決也。詩曰「蜉蝤掘閱。」掘閱者，蜉蝤之掘土，使解開也。』兌為口舌。周易說卦文。說文『兌，說也。』言咨悅懌，咨，疑當作資。舜典『帝曰，龍，朕塈憎疾也。讒說殄行，震驚朕師。命汝作納言，夙夜出納朕命，惟允。』３３伊尹說湯，見呂氏春秋本味篇，文繁不錄。嚴可均曰『案漢志道家有伊尹五十一篇，小說家有伊尹說二十七篇，本注「其語淺薄，似依託也。」此疑即小說家之一篇，孟子伊尹以割烹要湯，謂此篇也。』全上古三代文卷一。
138 	３４史記齊太公世家『呂尚蓋嘗窮困，年老矣，以漁釣奸周西伯。』今六韜文韜文師篇載太公辨釣語。六韜詞意淺近，必出依託，彥和所見，未知即今本文師篇否，文冗庸不錄。
139 	３５左傳僖公三十年『晉侯秦伯圍鄭，以其無禮於晉。鄭伯使燭之武見秦伯曰「秦晉圍鄭，鄭既知亡矣，若亡鄭而有益於君，敢以煩執事；越國以鄙遠，君知其難也。焉用亡鄭以倍鄰。鄰之厚，君之薄也。若舍鄭以為東道主，行李之往來，共其乏困，君亦無所害。且君嘗為晉君賜矣，許君焦瑕，朝濟而夕設版焉，君之所知也。夫晉，何厭之有，既東封鄭，又欲肆其西封，若不闕秦，將焉取之？闕秦以利晉，唯君圖之。」秦伯悅，與鄭人盟，使□子戍之，乃還。』３６史記仲尼弟子列傳『田常欲作亂於齊，憚高國鮑晏，故移其兵，欲以伐魯。孔子聞之，謂門弟子曰「夫魯，墳墓所處，父母之國，國危如此，二三子何為莫出？」子貢請行，孔子許之，遂行。至齊，說田常曰，……故子貢一出，存魯，亂齊，破吳，彊晉，而霸越。子頁一使，使勢相破，十年之中，五國各有變。』案此事亦見家語屈節解及越絕書內傳陳成恆篇，史公誤採戰國策士虛託之語，絕不可信。伊尹以下四事，惟燭武說秦伯可信，其餘悉不錄。
140 	３７轉丸飛鉗，皆鬼谷子篇名，轉丸篇文佚。郝懿行曰『案劉向戰國策序，國策或曰短長。困學紀聞卷十，蒯通善為長短說，主父偃學長短縱橫術，邊通學短長。』３８史記平原君列傳『毛先生一至楚，而使趙重於九鼎大呂。毛先生以三寸之舌，彊於百萬之師。』３９史記蘇秦列傳『秦喟然嘆曰「使我有雒陽負郭田二頃，吾豈能佩六國相印乎！」』後漢書蔡邕傳『連衡者六印磊落。』
141 	張儀列傳『秦惠王封儀五邑。』爾雅釋言『賑，富也。』郭璞注曰『謂隱賑富有。』字亦作殷賑。文選西京賦云『鄉邑殷賑。』亦作殷軫。羽獵賦云『殷殷軫軫。』４０弭，止也，息也。文選子虛賦『弭節徘徊。』注『節，所仗信節也。』史記酈食其傳『淮陰侯聞酈生伏軾下齊七十餘城，乃夜度兵襲齊，齊王田廣以為酈生賣己，遂烹酈生。』又淮陰侯列傳『高祖捕蒯通，欲烹之。通曰「秦失其鹿，天下共逐之；欲為陛下所為者甚眾，顧力不能耳。又可盡烹之邪！」乃釋通不烹。』又陸賈列傳『陸生游漢廷公卿間，名聲籍甚。』以上三人，皆戰國末漢初之辯士也。張釋，即張釋之，去之字，便文耳。漢書張釋之傳『釋之既朝畢，因前言便宜事。文帝曰，卑之，毋甚高論，令今可行也。』顏師古注『令其議論依附時事也。』漢書杜欽傳附杜周傳。贊曰『欽浮沈當世，好謀而成，以建始之初，深陳女戒，終如其言；庶幾乎關雎之見微，非夫浮華博習之徒所能規也。』文辯之語，本此贊意。又游俠傳『樓護，字君卿，與谷永俱為五侯上客。長安號曰「谷子雲筆札，樓君卿唇舌。」言其見信用也。』本書知音篇，亦稱君卿唇舌。頡頏萬乘，謂酈蒯張之屬；抵噓公卿，謂陸杜樓諸人也。札樸三『揚雄解嘲「鄒衍以頡頏而取世資。」夏侯湛東方朔畫贊「茍出不可以直道也，故頡頏以傲世。」案頡頏，猶上下浮沈也。詩「燕燕於飛，頡之頏之。」傳云「飛而上曰頡，飛而下曰頏。」』黃注云『抵噓疑作抵戲，杜周傳贊「業因勢而抵□。」注「□音詭，一說□讀與戲同音，許宜反。險也。言擊其危險之處。鬼谷有抵戲篇也。」』案諧隱篇『謬辭詆戲，』謂嘲戲取說也，此抵噓即詆戲之字誤，黃注似迂。並順風以託勢，莫能逆波而溯洄，二語精絕。漢代學術文章，皆可作如此觀。
142 	４１史記魏豹列傳『漢王聞魏豹反，謂酈生曰「緩頰往說魏豹，能下之，吾以萬戶封若。」』漢書高紀注引張晏曰『緩頰，徐言引譬喻也。』不專緩頰，亦在刀筆；謂不僅口說，落於筆札者，亦得稱說。史記蕭相國世家太史公曰『蕭相國何，於秦時為刀筆吏。』漢書蕭何傳贊師古注曰『刀，所以削書也。古者用簡牒，故吏皆以刀筆自隨也。』撫會，猶言合機。
143 	４２範睢上書秦昭王戰國策五又見史記範睢傳。臣聞明主蒞正，有功者不得不賞，有能者不能不官。勞大者其祿厚；功多者其爵尊；能治眾者其官大。故不能者不敢當其職焉，能者亦不得蔽隱。使以臣之言為可，則行而益利其道；若將弗行，則久留臣無為也。語曰『庸主賞所愛而罰所惡。明主則不然，賞必加於有功，刑必斷於有罪。』今臣之胸不足以當椹質，要不足以待斧鉞，豈敢以疑事嘗試於王乎！雖以臣為賤而輕辱臣，獨不重任臣者，後無反覆於王前耶！臣聞周有砥厄，宋有結綠，梁有懸黎，楚有和璞，此四寶者，工之所失也，而為天下名器。然則聖王之所棄者，獨不足以厚國家乎！臣聞善厚家者取之於國；善厚國者取之於諸侯。天下有明主，則諸侯不得擅厚矣。是何故也？為其凋榮也。良醫知病人之死生，聖主明於成敗之事。利則行之，害則舍之，疑則少嘗之，雖堯舜禹湯復生，弗能改已。語之至者臣不敢載之於書，其淺者又不足聽也。意者臣愚而不闔於王心耶？抑其言臣者，將賤而不足聽耶？非若是也，則臣之志，願少賜游觀之閑，望見足下而入之。
144 	４３李斯上始皇書文選。臣聞吏議逐客，竊以為過矣。昔穆公求士，西取由余於戎，東得百里奚於宛，迎蹇叔於宋，來邳豹公孫支於晉。此五子者，不產於秦，穆公用之，並國三十，遂霸西戎。孝公用商鞅之法，移風易俗，民以殷盛，國以富彊，百姓樂用，諸侯親服，獲楚魏之師，舉地千里，至今治彊。惠王用張儀之計，拔三川之地，西並巴蜀，北收上郡，南取漢中，包九夷，制鄢郢，東據成皋之險，割膏腴之壤，遂散六國之從，使之西面事秦，功施到今。昭王得範睢，廢穣侯，逐華陽，彊公室，杜私門，蠶食諸侯，使秦成帝業。此四君者，皆以客之功。由此觀之，客何負於秦哉！向使四君卻客而弗納，疏士而弗用，是使國無富利之實，而秦無彊大之名也。
145 	今陛下致昆山之玉，有隨和之寶，垂明月之珠，服太阿之劍，乘纖離之馬，建翠鳳之旗，樹靈□之鼓。此數寶者，秦不生一焉，而陛下悅之，何也？必秦國之所生然後可，則夜光之璧不飾朝廷，犀象之器不為玩好，而趙衛之女不充後庭，駿馬駃騠不實外廄，江南金錫不為用，西蜀丹青不為採。所以飾後宮，充下陳，娛心意，悅耳目者，必出於秦然後可，則是宛珠之簪，傅璣之珥，阿縞之衣，錦繡之飾，不進於前，而隨俗雅化，佳冶窈窕趙女不立於側也。夫擊甕叩缶，彈箏搏髀而歌呼嗚嗚快耳者，真秦之聲也，鄭衛桑間韶虞武象者，異國之樂也。今棄叩缶擊甕而就鄭衛，退彈箏而取韶虞，若是者何也？快意當前，適觀而已矣。今取人則不然，不問可否，不論曲直，非秦者去，為客者逐，然則是所重者在乎色樂珠玉，而所輕者在乎民人也。此非所以跨海內制諸侯之術也。
146 	臣聞地廣者粟多，國大者人眾，兵彊者則士勇，是以太山不讓土壤，故能成其大，河海不擇細流，故能就其深，王者不卻眾庶，故能明其德。是以地無四方，民無異國，四時充美，鬼神降福，此五帝三王之所以無敵也，今乃棄黔首以資敵國，卻賓客以業諸侯，使天下之士退而不敢西向，裹足不入秦。此所謂藉寇兵而齎盜糧者也。夫物不產於秦，可寶者多，士不產於秦，願忠者眾。今逐客以資敵國，損民以益讎，內自虛而外以樹怨諸侯，求國無危，不可得也。
147 	４４校勘記『煩字可疑。案煩當作順，檄移篇順誤作煩。可以互證，又封禪篇文理順序，順元誤作煩，是亦一證矣。』韓非子說難篇，精微周密，可作參考，茲依史記六十三韓非傳，錄於下。凡說之難，非吾知之有以說之難也；又非吾辯之難，能明吾意之難也；又非吾敢橫失能盡之難也。凡說之難，在知所說之心，可以吾說當之。所說出於為名高者也，而說之以厚利，則見下節而遇卑賤，必棄遠矣。所說出於厚利者也，而說之以名高，則見無心而遠事情，必不收矣。所說實為厚利而顯為名高者也，而說之以名高，則陽收其身而實疏之。若說之以厚利，則陰用其言而顯棄其身。此之不可不知也。
148 	夫事以密成而以洩敗。未必其身洩之也，而語及其所匿之事，如是者身危。貴人有過端，而說者明言善議以推其惡者，則身危。周澤未渥也而語極知，說行而有功，則德亡，說不行而有敗，則見疑，如是者身危。夫貴人得計而欲自以為功，說者與知焉，則身危。彼顯有所出事，迺自以為也，故說者與知焉，則身危。彊之以其所必不為，止之以其所不能已者，身危。故曰，與之論大人，則以為間己；與之論細人，則以為鬻權；論其所愛，則以為借資；論其所憎，則以為嘗己；徑省其辭，則不知而屈之；泛濫博文，則多而久之；順事陳意，則曰怯懦而不盡；慮事廣肆，則曰草野而倨侮；此說之難，不可不知也。
149 	凡說之務，在知飾所說之所敬而滅其所醜；彼自知其計，則無以其失窮之；自勇其斷，則無以其敵怒之；自多其力，則無以其難概之；規異事與同計，譽異人與同行者，則以飾之，無傷也；有與同失者，則明飾其無失也。大忠無所拂辭，悟言無所擊排，迺後申其辯知焉；此所以親近不疑，知盡之難也。得曠日彌久而周澤既渥，深計而不疑，交爭而不罪，迺明計利害以致其功，直指是非以飾其身，以此相持，此說之成也。
150 	伊尹為庖，百里奚為虜，皆所由干其上也。故此二子者，皆聖人也，猶不能無役身而涉世，如此其污也，則非能仕之所設也。宋有富人，天雨墻壞，其子曰，不築且有盜，其鄰之父亦云。暮而果大亡其財，其家甚知其子，而疑鄰人之父。昔者鄭武公欲伐胡，迺以其子妻之，因問群臣曰，吾欲用兵，誰可伐者？關其思曰，胡可伐。迺戮關其思，曰，胡，兄弟之國也，子言伐之，何也？胡君聞之，以鄭為親己而不備鄭；鄭人襲胡，取之。此二說者，其知皆當矣，然而甚者為戮，薄者見疑，非知之難也，處知則難矣。昔者彌子瑕見愛於衛君，衛國之法，竊駕君車者罪至刖。既而彌子之母病，人聞，往夜告之；彌子矯駕君車而出。君聞之而賢之，曰，孝哉，為母之故而犯刖罪。與君游果園，彌子食桃而甘，不盡而奉君。君曰，愛我哉，忘其口而念我。及彌子色衰而愛弛，得罪於君。君曰，是嘗矯駕吾車，又嘗食我以其餘桃。故彌子之行，未變於初也，前見賢而後獲罪者，愛憎之至變也。故有愛於主，則知當而加親；見憎於主，則罪當而加疏。故諫說之士，不可不察愛憎之主而後說之矣。夫龍之為蟲也，可擾狎而騎也，然其喉下有逆麟徑尺，人有嬰之，則必殺人。人主亦有逆鱗，說之者能無嬰人主之逆鱗，則幾矣。
151 	４５漢書鄒陽傳陽與吳嚴忌枚乘等俱仕吳，皆以文辯著名。久之，吳王以太子事怨望，稱疾不朝，陰有邪謀。陽奏書諫，為其事尚隱，惡指斥言，故先引秦為諭，因道胡越齊趙淮南之難，然後迺致其意。其辭曰：臣聞秦倚曲臺之宮，懸衡天下，畫地而不犯，兵加胡越，至其晚節末路，張耳陳勝連從兵之據，以叩函谷，咸陽遂危。何則？列郡不相親，萬室不相救也。今胡數涉北河之外，上覆飛鳥，下不見伏菟，鬥城不休，救兵不止，死者相隨，輦車相屬，轉粟流輸，千里不絕。何則？彊趙責於河間，六齊望於惠後，城陽顧於盧博，三淮南之心思墳墓，大王不憂，臣恐救兵之不專，胡馬遂進窺於邯鄲，越水長沙，還舟青陽，雖使梁並淮陽之兵，下淮東，越廣陵，以遏越人之糧，漢亦折西河而下，北守漳水，以輔大國，胡亦益進，越亦益深，此臣之所為大王患也。
152 	臣聞交龍襄首奮翼，則浮雲出流，霧雨咸集；聖主底節修德，則游談之士歸義思名。今臣盡智畢議，易精極慮，則無國不可奸，飾固陋之心，則何王之門不可曳長裾乎！然臣所以歷數王之朝，背淮千里而自致者，非惡臣國而樂吳民也，竊高下風之行，尤說大王之義，故願大王之無忽，察聽其志。臣聞鷙鳥絫百，不如一鶚，夫全趙之時，武力鼎士，袨服叢臺之下者，一旦成市，而不能止幽王之湛患，淮南連山東之俠，死士盈朝，不能還厲王之西也。然而計議不得，雖諸賁不能安其位亦明矣。故願大王審畫而已。始孝文皇帝據關入立，寒心銷志，不明求衣。自立天子之後，使東牟朱虛東褒義父之後，深割嬰兒王之，壤子王梁代，益以淮陽，卒僕濟北，囚弟於雍者，豈非象新垣平等哉！今天子新據先帝之遺業，左規山東，右制關中，變權易勢，大臣難知，大王弗察，臣恐周鼎復起於漢，新垣過計於朝，則我吳遺嗣，不可期於世矣。高皇帝燒棧道，水章邯，兵不留行，收弊民之倦，東馳函谷，西楚大破，水攻則章邯以亡其城，陸擊則荊王以失其地，此皆國家之不幾者也。願大王熟察之。
153 	又陽傳云『景帝少弟梁孝王貴盛亦待士，於是鄒陽枚乘嚴忌知吳不可說，皆去之梁，從孝王游。陽為人有智略，慷慨不茍合，介於羊勝公孫詭之間。勝等疾陽，惡之孝王。孝王怒，下陽吏，將殺之。陽客游，以讒見禽，恐死而負絫，乃從獄中上書。書奏孝王，孝王立出之，卒為上客。』上梁王書文繁不錄。
154 	４６後漢書馮衍傳『馮衍，字敬通。更始二年，遣尚書僕射鮑永行大將軍事，安集北方，衍以計說永云云。』文繁不錄。章懷注曰『東觀記，衍更始時為偏將軍，與鮑永相善，更始既敗，固守不以時下。建武初，為揚化大將軍掾，闢鄧禹府，數奏記於禹，陳政言事。自明君以下，皆是諫鄧禹之詞，非勸鮑永之說，不知何據，有此乖違。』嚴可均曰全後漢文二十。『案章懷注，據東觀記謂是諫鄧禹之詞，非說鮑永。今考建武初，衍未闢鄧禹府，禹亦未至並州。至罷兵來降，見黜之後，始詣鄧禹耳。此當從範書作說鮑永為是。』據東觀記，衍數說鄧禹，全後漢文僅輯得三條，亡佚殆盡矣。衍在光武時，被黜，仕不得顯，卒至西歸故郡，閉門自保，不敢復與親故通，所謂歷騁而罕遇也。
155 	４７紀評曰『樹義甚偉。』４８陸機文賦曰『論精微而朗暢，說煒燁而譎誑。』李善注曰『說以感動為先，故煒燁譎誑。』士衡蓋指戰國策士而言。彥和謂言資悅懌，正即煒燁之義。惟當以忠信為本，不可流于譎誑。紀氏稱為樹義甚偉，是也。
156 	詔策第十九
157 	皇帝御孫云御覽五九三引作馭宇，其言也神。淵嘿黼孫云御覽作負扆，而響盈四表，唯孫云御覽唯上有其字詔策乎１！昔軒轅唐虞，同稱為命。命之為義，制性之本也２。其在三代，孫云御覽代作王事兼誥誓。誓以訓孫云御覽作誡戎，誥以敷政，命喻自天，故授官元作管錫胤３。易之姤象，後以施命誥四方。誥命動民，若天下之有風矣４。降及七國，並稱曰令。鈴木云王本同嘉靖本梅本下令字作命御覽兩令字並作命閔本岡本張本同令者，使也５。秦並天下，改命曰制６。漢初定儀則，則命有四品：疑衍一則字以定儀為讀孫云御覽則字不重無命字一曰策書，二曰制書，三曰詔書，四曰戒敕。孫云御覽敕並作敕敕戒州部，鈴木云御覽作郡嘉靖本作邦詔誥百官，制施赦命，孫云御覽作敕令策封王侯７。策者，簡也。制者，裁也。詔者，告也。敕者，正也８。詩云畏此簡書；易稱君子以制度數；顧校作數度禮稱明君之詔；書稱敕天之命；並本經典以立名目。遠詔近命，習秦制也９。記稱絲綸，所以應接群后１０。虞重納言，周貴喉舌１１。故兩漢詔誥，鈴木云御覽作令職在尚書１２。王言之大，動入史策，其出如綍，不反若汗１３。是以淮南有英才，武帝使相如視草１４；隴右多文士，光武加意於書辭；豈直取美當時，亦敬慎來葉矣１５。觀文景以前，詔體浮新；孫云御覽作雜武帝崇儒，選言弘奧１６。策封三王，文同訓典；勸元作觀謝改戒淵雅，垂範後代１７；及制誥黃雲誥當作詔嚴助，即云厭承明廬。蓋寵才之恩也１８。孝宣璽書，賜太守陳遂，賜太守元作責博士考漢書改汪本作責博進陳遂亦故舊之厚也。１９逮孫云御覽作及光武撥亂，留意斯文，孫云御覽作詞採而造次喜怒，時或偏濫。詔賜鄧禹，稱司徒為堯，敕責侯霸，稱黃鉞一下２０。若斯之類，實乖憲章２１。暨明帝鈴木云御覽帝作章崇學，雅元作惟朱改詔間出。安和政弛，鈴木云御覽作和安弛作弛禮閣鮮才，每為詔敕，假手外請２２。建安之末，文理代興，潘勖九錫，典雅逸群。２３衛覬元作凱孫改顧校作覬孫云御覽作覬禪誥，符命孫云御覽作採炳耀，弗可加已孫云御覽弗作不已作也２４。自魏晉誥策，孫云御覽作詔策職在中書，劉放張華，互管孫云御覽作管於斯任，施命孫云御覽作令發號，洋洋盈耳２５。魏文帝下詔，孫云御覽作魏文以下辭義多偉，至於作威作福，其萬慮之一弊乎２６！晉氏中興，唯明帝崇才，以溫嶠文清，故引入元脫朱按御覽補中書。自斯以後，體憲元作慮朱改孫云御覽作憲風流矣２７。夫王言崇秘，大觀在上，所以百闢其刑，萬邦作孚２８。故授官選賢，則義炳重離之輝；優文封策，則氣含風孫云御覽作雲雨之潤；敕戒恆誥，則筆吐星漢之華；治孫云御覽作啟戎燮伐，則聲有洊雷之威；眚災肆赦，則文有春露之滋；明罰敕法，則辭有秋霜之烈；此詔策之大略也２９。戒敕為文，實詔之切者，周穆命郊元作鄧朱考穆天子傳改父受敕憲，此其事也３０。魏武稱作敕戒當指事而語，一作誥從御覽改勿得依違；曉治要矣。及晉武敕戒，備告百官：敕都督以兵要，戒州牧以董司，警郡守以恤隱，勒牙門以御衛，有訓典焉３１。
158 	戒者，慎也，禹稱戒之用休。君父至尊，在三罔元作同許改孫云御覽作罔極３２，漢高祖孫云御覽無祖字之敕太子，東方朔之戒子，亦顧命之作也３３。及馬援已下，各貽家戒３４。班姬女戒，足稱母師也３５。教者，效也。出言而民效也。孫云御覽上效作效下效作效契敷五教，孫云御覽無此四字故王侯稱教３６。昔鄭弘孫云御覽作宏之守南陽，條教為後所述，乃事緒明也３７。孔融之守北海，文教麗而罕孫云御覽罕下有施字於理，乃治體乖也３８。若諸葛孔明之詳約，庾稚恭之明斷，並理得而辭中，教一作辭從御覽改之善也３９。自教以下，則又有命。詩云有命在天，明鈴木雲岡本作命為重也４０。周禮曰師氏詔王為輕命鈴木雲岡本作詔為輕梅本為上有明詔二字無命字４１。今詔重而命輕者，古今之變也。
159 	贊曰：皇王施令，寅嚴宗誥。我有絲言，兆民尹好４２。輝音峻舉，鴻風遠蹈。騰義飛辭，渙其大號。鈴木云王本岡本渙誤作煥１　說文宇，籀文從禹，作宇。文選沈約奏彈王源『自宸歷御宇。』漢書成帝紀贊曰『臨朝淵嘿，尊嚴若神。』尚書顧命『設黼扆。』偽孔傳曰『扆屏風，畫為斧文，置戶牖間。』禮記曲禮下『天子當扆而立。』２　性，疑當作姓。說文『姓，人所生也。從女從生，生亦聲。古之神聖母感天而生子，故稱天子。』古人最重得姓，故黃帝二十五子，其得姓者十四人。契為司徒，賜姓子氏；柏翳為舜主畜，賜姓嬴；蓋必立功有德，始得賜姓也。國語周語下『皇天嘉之，祚以天下，賜姓曰姒，氏曰有夏。祚四嶽國，命為侯伯，賜姓曰姜，氏曰有呂。……唯有嘉功，以命姓受祀，迄於天下。命姓受氏而附之以令名。』制姓，猶言賜姓命姓矣。凡命姓者，亦必授之以官，故百姓即為百官也。禪讓之際，尤必稱天而命之，論語堯曰篇『堯曰「咨爾舜！天之歷數在爾躬，允執其中，四海困窮，天祿永終。」舜亦以命禹。』彥和之意，以為命之本義，由於制姓，至三代始事兼誥誓耳。
160 	３　黃注『誓以訓戎，書甘誓湯誓泰誓牧誓費誓秦誓是也。誥以敷政，書召誥洛誥是也。命以授官，書微子之命蔡仲之命畢命冏命是也。』春秋元命苞『命者，天之命也。』萬物咸命於天，故天命單謂之命。授官，謂如唐虞三代之命官。周禮春官典命注『謂王遷秩群臣之書。』錫胤謂如軒轅唐虞之命姓。說文『胤，子孫相承續也。』爾雅釋詁『胤，繼也。』錫胤，猶言賜姓。大雅既醉『君子萬年，永錫祚胤。』４　易姤卦象曰『天下有風，姤，後以施命誥四方。』姤卦巽下乾上。正義曰『風行天下，則無物不遇，故為遇象。彖曰『姤，遇也，柔遇剛也。』故為遇之象。後以施命誥四方者，風行草偃，天之威令，故人君法此以施教命，誥於四方也。』５　說文『命，使也。』『令，發號也。』漢書東方朔傳『令者，命也。』賈子禮容語下『命者，制令也。』戴侗六書故曰『命者，令之物也。令出於口，成而不可易之謂命。秦始皇改令曰詔，命曰制，即詔與制，可以見命令之分。』朱駿聲通訓定聲云『按在事為令，在言為命，散文則通，對文則別。』６　史記秦始皇本紀二十六年『丞相綰等議上尊號王為泰皇，命為制，令為詔。』獨斷曰『詔，猶誥也。三代無其文，秦漢有焉。』７　『漢初定儀則，則命有四品。』上則字疑當作法。史記叔孫通列傳『定宗廟儀法，及稍定漢諸儀法，皆叔孫生為太常所論著也。』本書章表篇『漢定禮儀，則有四品，』本篇則五字為句。則字有寫作□者，傳書者誤分為二則字，因綴於上句而奪去法字。蔡邕獨斷『漢天子正號曰皇帝，其言曰制詔，其命令一曰策書，二曰制書，三曰詔書，四曰戒書。策書－策者，簡也。禮曰「不滿百文，不書於策。」其制長二尺，短者半之，其次一長一短。兩編。下附篆書，起年月日，稱皇帝曰，以命諸侯王三公。其諸侯王三公之薨於位者，亦以策書誄謚其行而賜之，如諸侯之策。三公以罪免，亦賜策文，體如上策而隸書，以尺一木兩行，唯此為異者也。制書－帝者制度之命也。其文曰制詔三公。赦令贖令之屬是也。詔書－詔，誥也。有三品：其文曰「告某官，官如故事，」是為詔書。群臣有所奏請，尚書令奏之下有制曰，天子答之曰「可。」史記始皇本紀集解引蔡邕曰『群臣有所奏請，尚書令奏之，下有司曰制。天子答之曰可。』若下某官云云，亦曰詔書。群臣有所奏請，無尚書令奏制字，則答曰「巳奏如書，」本官下所當至，亦曰詔書。戒書－戒敕刺史太守及三邊營官，被敕文曰，有詔敕某官，是為戒敕也。世皆名此為策書，失之遠矣。』８　說文『策，馬箠也。』『冊，符命也。諸侯進受於王也。象其札一長一短中有二編之形。』經傳多假策為冊。書金滕『史乃冊祝。』鄭注『冊，謂簡書也。』儀禮聘禮正義『簡者，未編之稱，策，是眾簡相連之名。』左氏春秋序正義『單執一札謂之簡；連編諸簡，乃名為策。』釋名釋書契『策書，教令於上，所以驅策諸下也。漢制，約敕封侯曰冊，冊，賾也，敕使整賾，不犯之也。』說文『制，裁也。從刀從未。未，物成有滋味，可裁斷。』廣雅釋詁一『制，折也。』魯論語『片言可以制獄。』古論語作折獄。孟子『可使制梃。』注『作也。』後漢書蔡邕傳『制作，國之典也。』說文『詔，告也，從言從召，召亦聲。』通訓定聲曰『按周禮諸職，凡言詔者，皆下告上之辭。周禮職各注皆以告訓詔。』釋名釋典藝『詔書。詔，照也。人暗不見事宜，則有所犯，以此照示之，使昭然知所由也。』管子小稱篇『仲父亦將何以詔寡人。』又小匡篇『鮑叔曰，君詔使者曰，寡君有不令之臣，在君之國。願請之以戮群臣。』管子書出戰國，是當時已有尊告卑之意。
161 	說文『敕，誡也。』小爾雅廣言『敕，正也。』虞書皋陶謨『敕天之命。』傳『正也。』此彥和所本。顧炎武金石文字記曰『敕者，自上命下之辭。漢時人官長行之掾屬，祖父行之子孫，皆曰敕。前史陳咸傳言「公移敕書，」而孫寶之告督郵，何並之告武吏，俱載其文為敕曰。他如韋賢丙吉趙廣漢韓延壽王尊朱博龔遂之傳，其言敕者凡十數見。後漢書始變為敕，而後人因之。何曾傳「人以小紙為書者，敕記室勿報。」則晉時上下猶通稱之也。至南北朝以下，則此字惟朝廷專之，而臣下不敢用。』北齊樂陵王百年習書數敕字，以大逆論被殺。說文有敕無敕，呂忱字林始有之。一切經音義六引。敕在說文力部，訓勞也，從力來聲，與敕字音義全異。徐灝說文解字注箋曰『敕字束旁，與來字草書相似，因偽為敕。』９　詩小雅出車『畏此簡書。』傳曰『簡書，戒命也。』正義『古者無紙，有書之於簡，謂之簡書。』易節卦象辭『澤上有水，節，君子以制數度，議德行。』制度數當依易本文作數度。尚書益稷『敕天之命，惟時惟幾。』孔傳曰『敕，正也。奉正天命以臨民，惟在順時，惟在慎微。』陳先生曰『明君之詔，明君當是明神之誤，周禮司盟「北面詔明神」是也。』遠詔，謂書於簡策者，近命，則面諭也。
162 	１０禮記緇衣『王言如絲，其出如綸；王言如綸，其出如綍。』注『言言出彌大也。綍，引棺索也。』綸粗於絲，綍又大於綸。
163 	１１尚書舜典『命龍作納言。』詩大雅烝民『出納王命，王之喉舌。』１２續漢書百官志三『尚書令一人。本注曰「承秦所置。」尚書六人。侍郎三十六人。本注曰「主作文書起草。」』劉昭注補曰『尚書龍作納言，出入帝命。應劭曰，今尚書官，王之喉舌。』１３漢書劉向傳『易曰「渙汗其大號；」言號令如汗，汗出而不反者也。』１４漢書淮南王傳『時武帝方好藝文，以安屬為諸父，辯博善為文辭，甚尊重之。每為報書及賜，常召司馬相如等視草乃遣。』１５後漢書隗囂傳『囂賓客掾史，多文學士，每所上事，當世士大夫皆諷誦之。故帝有所辭答，尤加意焉。』又周榮傳『古者帝王有所號令，言必弘雅，辭必溫麗，垂於後世，列於典經，故仲尼嘉唐虞之文章，從周室之鬱鬱。』１６史記儒林列傳序『漢興，尚有干戈平定四海，亦未暇遑庠序之事也。孝惠呂后時，公卿皆武力有功之臣。孝文時頗徵用，言孝文稍用文學之士居位。然孝文帝本好刑名之言。及至孝景，不任儒者。今上即位，武安侯田蚡為丞相，絀黃老刑名百家之言，延文學儒者數百人。公孫弘為學官，悼道之鬱滯，乃請曰「臣謹案詔書律令下者，明天人分際，通古今之義，文章爾雅，訓辭深厚，恩施甚美。小吏淺聞，不能究宣，無以明布諭下。」制曰可。自此以來，則公卿大夫士吏斌斌多文學之士矣。』校勘記『御覽新作雜，雜字是也。』１７史記三王世家載元狩六年策封三王文，茲錄如下：
164 	策封齊王閎
165 	維六年漢書作惟元狩六年，四月乙巳，皇帝使御史大夫湯廟立子閎為齊王。曰，於戲！小子閎。受茲青社。朕承祖考，漢書作天序。維稽古建爾國家，封於東土，世為漢藩輔。於戲念哉！恭朕之詔。惟命不於常，人之好德，克明顯光。義之不圖，俾君子怠。悉爾心，允執其中，天祿永終。厥有□不臧，乃兇於而國，害於爾躬。於戲！保國艾民。可不敬與！王其戒之！史記三王世家漢書武五子傳。
166 	策封燕王旦
167 	維六年四月乙巳，皇帝使御史大夫湯廟立子旦為燕王。曰，於戲！小子旦，受茲玄社。朕承祖考，維稽古建爾國家，封於北土，世為漢藩輔。於戲，葷粥氏虐老獸心，侵犯寇盜，加以奸巧邊萌。於戲！朕命將率徂征厥罪，萬夫長，千夫長，三十有二君漢書作帥。皆來，降旗奔師，葷粥徙域，北州以綏，悉爾心，毋作怨，毋俷德，漢書作毋作棐德。毋乃廢備，非教士不得從征。於戲！保國艾民，可不敬與！王其戒之！同上，漢書有刪節。
168 	策封廣陵王胥
169 	維六年四月乙巳，皇帝使御史大夫湯廟立子胥為廣陵王。曰，於戲！小子胥，受茲赤社。朕承祖考，維稽古建爾國家，封於南土，世為漢藩輔。古人有言曰，大江之南，五湖之間，其人輕心，揚州保彊，三代要服，不及以政。漢書作正。於戲！悉爾心，戰戰兢兢，乃惠乃順，毋侗漢書作桐。好佚，毋邇宵人，維法維則。書云，臣不作威，不作福，靡有後羞。於戲！保國艾民，可不敬與！王其戒之！同上，漢書有刪節。褚先生曰『武帝之時，同日而俱拜三子為王，為作策以申戒之。』１８漢書嚴助傳武帝賜嚴助書『制詔會稽太守。君厭承明之處，勞侍從之事，懷故土出為郡吏。會稽東接於海，南近諸越，北枕大江，間者闊焉，久不聞問，具以春秋對，毋以蘇秦縱橫。』黃校誥作詔，是也。
170 	１９漢書游俠傳『陳遵祖父遂，字長子。宣帝微時與有故，相隨博弈，數負進。及宣帝即位，用遂，稍遷至太原太守。迺賜遂璽書曰「制詔太原太守。官尊祿厚，可以償博進矣。妻君寧遂之妻名。時在旁，知狀。」遂於是辭謝，因曰「事在元平元年赦令前。」其見厚如此，』荀悅漢紀云『杜陵陳遂，字長子。上微時與上游戲博弈，數負遂。上即位，稍見進用，至太原太守。乃賜遂璽書曰「制詔太原太守。官尊祿重，可以償博負矣。」』札移十二『孝宣璽書賜太守陳遂。注云「賜太守，元作責博士，考漢書改。汪本作責博進陳遂。」馮校云「賜太守，元版作責博士，梅鼎祚所改也。當作責博進。」紀云「當作償博進，改為賜太守，似非。」案疑當作責博於陳遂。此陳遂負博進，璽書責其償，漢書所載甚明。元本惟於字偽作士，責博二字則不誤。梅黃固妄改，紀校亦誤讀漢書，皆不足馮也。』案孫說亦非也。宣帝微時，依許廣漢兄弟及祖母家史氏，其貧可知。陳遂杜陵豪右，何至博負而不償耶！宣帝謂我賜汝之尊官厚祿，可以抵償負汝之□矣。錢大昕云，進本作□。妻君寧雲云者，猶言君寧知我所負之數，明足以相抵也。參以漢紀，語意更顯。宣帝與遂親厚，賜璽書以為戲；遂恃有故恩，因曰事在赦令前，亦戲辭也。故漢書曰『其見厚如此。』彥和本文當作償博與陳遂。
171 	２０後漢書鄧禹傳『敕鄧禹曰，司徒堯也，亡賊桀也。長安吏人遑遑，無所依歸，宜以時進討，鎮慰西京，系百姓之心。』又馮勤傳璽書賜侯霸曰『崇山幽都何可偶，黃鉞一下無處所。欲以身試法耶？將殺身以成仁耶？』２１續漢書百官志三補注引決錄注曰『丁邯遷漢中太守。妻弟為公孫述將，收妻送南鄭獄，免冠徒跣自陳。詔曰「漢中太守妻，乃系南鄭獄，誰當搔其背垢者。懸牛頭，賣馬脯；盜跖行，孔子語。以邯服罪，且邯一妻，冠履勿謝。」』意謂邯妻弟為敵將，何必以邯妻服罪。此亦所謂乖憲之類。
172 	２２明帝，如永平二年詔驃騎將軍三公及幸闢雍行養老禮詔；章帝，如建初四年使諸儒共正經義詔，令選高材生受古學詔，皆所謂雅詔間出者。御覽帝作章，是也。安和當作和安。後漢竇憲傳『和帝即位，太后臨朝，憲以侍中內幹機密，出宜誥命。其所施為，輒外令太傅鄧彪奏，內白太后，事無不從。』安帝政在外戚鄧氏，度亦如竇憲故事，所謂『假手外請』也。
173 	２３周禮大宗伯職『以九儀之命正邦國之位。』韓詩外傳八『傳曰諸侯之有德，天子錫之。一錫車馬，再錫衣服，三錫虎賁，四錫樂器，五錫納陛，六錫朱戶，七錫弓矢，八錫鈇鉞，九錫秬鬯。』後漢書獻帝紀章懷注引禮含文嘉曰『九錫，謂一曰車馬，二曰衣服，三曰樂器，四曰朱戶，五曰納陛，六曰虎賁七百人，七百斧鉞，八曰弓矢，九曰秬鬯。』白虎通論九錫引禮說樂器作樂則。漢書武帝紀『三適謂之有功，乃加九錫。』應劭曰『一曰車馬，……物名同韓詩外傳，次序略異。此皆天子制度，尊之故事事錫與，但數少耳。』張晏曰『九錫，經本無文，周禮以為九命。春秋說有之。』漢書王莽傳上載張竦為陳崇草奏，稱莽功德，列舉多條。潘勖冊魏公九錫文近擬竦文，遠學尚書，自後大盜移國，莫不作九錫文，如塗附塗，而典贍雅飭，則無有及此者。文選三十五魏志武帝紀載其文，依文選錄於下。
174 	制詔：使持節丞相領冀州牧武平侯。魏志無此句。朕以不德，朕上有曰字。少遭閔兇，越在西土，遷於唐衛，當此之時，若綴旒然。宗廟乏祀，社稷無位，群兇覬覦，分裂諸夏，一人尺土，朕無獲焉。即我高祖之命，將墜於地，朕用夙興假寐，震悼于厥心。曰惟祖惟父，股肱先正，其孰恤朕躬。乃誘天衷，誕育丞相，保又我皇家，弘濟于艱難，朕實賴之。今將授君典禮，其敬聽朕命！
175 	昔者董卓初興國難，群後失位，以謀王室；君則攝進，首啟戎行。此君之忠於本朝也。後及黃巾反易天常，侵我三州，延於平民。君又討之，剪除其跡，以寧東夏。此又君之功也。韓暹楊奉專用威命，又賴君勛，克黜其難，遂建許都，造我京畿，設官兆祀，不失舊物，天地鬼神，於是獲又。此又君之功也。袁術僭逆，肆於淮南，懾憚君靈，用丕顯謀；蘄陽之役，橋蕤授首，棱威南厲，術以殞潰。此又君之功也。回戈東指，呂布就戮，乘軒將反，張揚沮斃，眭固伏罪，張繡稽服。此又君之功也。袁紹逆常，謀危社稷，憑恃其眾，稱兵內侮，當此之時，王師寡弱，天下寒心，莫有固志；君執大節，精貫白日，奮其武怒，運諸神策，致屆官渡，大殲醜類，俾我國家拯於危墜。此又君之功也。濟師洪河，拓定四州，袁譚高幹，咸梟其首，海盜奔迸，黑山順軌。此又君之功也。烏丸三種，崇亂二世，袁尚因之，逼據塞北，束馬懸車，一征而滅。此又君之功也。劉表背誕，不供貢職，王師首路，威風先逝，百城八郡，交臂屈膝。此又君之功也。馬超成宜，同惡相濟，演據河潼，求逞所欲，殄之渭南，獻馘萬計，遂定邊城，撫和戎狄。此又君之功也。鮮卑丁令，重譯而至，箄于箄音必計反，魏志作單于。白屋，請吏帥職。此又君之功也。
176 	君有定天下之功，重以明德，班敘海內，宣美風俗，旁施勤教，恤慎刑獄，吏無苛政，民不回慝，敦崇帝族，援繼絕世，舊德前功，罔不咸秩。雖伊尹格於皇天，周公光於四海，方之薎如也。朕聞先王並建明德，胙之以土，分之以民，崇其寵章，備其禮物，所以蕃衛王室，左右厥世也。其在周成，管蔡不靖，忝難念功，乃使邵康公錫齊太公履，東至於海，西至於河，南至於穆陵，北至於無棣，五侯九伯，實得征之，世胙太師，以表東海。爰及襄王，亦有楚人不供王職，又命晉文，登為侯伯，錫以二輅虎賁鈇鉞秬鬯弓矢，大啟南陽，世作盟主。故周室之不壤，繄二國是賴。今君稱丕顯德，明保朕躬，奉答天命，導揚弘烈，緩爰九域，罔不率俾；功高乎伊周，而賞卑乎齊晉，朕甚恧焉！朕以眇身，託於兆民之上，永思厥艱，若涉淵水，非君攸濟，朕無任焉。
177 	今以冀州之河東河內魏郡趙國中山鉅鹿常山安平甘陵平原凡十郡，封君為魏公。使使持節御史大夫慮授君印綬冊書，金虎符第一至第五，竹使符第一至第十。錫君玄土，苴以白茅，爰契爾龜，用建塚社。昔在周室，畢公毛公，入為卿佐，周邵師保，出為二伯，外內之任，君實宜之，其以丞相領冀州牧如故。今更下傳璽，肅將朕命，以允華夏。其上故傳武平侯印綬。今又加君九錫，其敬聽後命！
178 	以君經緯禮律，為民軌儀，使安職業，無或遷志；是用錫君大輅戎輅各一，玄牡二駟。君勸分務本，嗇民昏作，粟帛滯積，大業惟興；是用錫君袞冕之服，赤舄副焉。君敦尚謙讓，俾民興行，少長有禮，上下咸和；是用錫君軒懸之樂，六佾之舞。君翼宣風化，爰發四方，遠人回面，華夏充實；是用錫君朱戶以居。君研其明哲，思帝所難，官才任賢，群善必舉；是用錫君納陛以登。君秉國之鈞，正色處中，纖毫之惡，靡不抑退；是用錫君虎賁之士三百人。君糾虔天刑，章厥有罪，犯關干紀，莫不誅殛；是用錫君鈇鉞各一。君龍驤虎視，旁眺八維，掩討逆節，折沖四海；是用錫君彤弓一，彤矢百，玈弓十，玈矢千。君以溫恭為基，孝友為德，明允篤誠，感乎朕思，是用錫君秬鬯一卣，珪瓚副焉。魏國置丞相以下，群卿百僚，皆如漢初諸王之制。君往欽哉！敬服朕命。簡恤爾眾，時亮庶功。用終爾顯德，對揚我高祖之休命。
179 	２４三國魏志衛覬傳云『頃之還漢朝，勸贊禪代之義，為文誥之詔。』案獻帝諸禪詔引見魏志文帝紀注者，皆覬所作也。茲錄其乙卯冊詔魏王文如下：惟延康元年，十月乙卯，皇帝曰，咨爾魏王。夫命運否泰，依德升降，三代卜年，著於春秋，是以天命不於常，帝王不一姓，由來尚矣。漢道陵遲，為日已久。安順已降，世失其序，沖質短祚，三世無嗣。皇綱肇虧，帝典頹沮。暨於朕躬，天降之災，遭無妄厄運之會，值炎精幽昧之期，變興輦轂，禍由閹宦，董卓乘釁，惡甚澆豷，劫遷省御太僕宮廟，遂使九州幅裂，彊敵虎爭，華夏鼎沸，蝮蛇塞路。當斯之時，尺土非復漢有，一夫豈復朕民。幸賴武王，德膺符運，奮揚神武，芟夷兇暴，清定區夏，保乂皇家。今王纘承前緒，至德光昭，御衡不迷，布德優遠，聲教被四海，仁風扇鬼區，是以四方效珍，人神響應，天之歷數，實在爾躬。昔虞舜有大功二十，而放勛禪以天下；大禹有疏導之跡，而重華禪以帝位。漢承堯運，有傳聖之義，加順靈祇，紹天明命，厘降二女，以嬪於魏。使使持節行御史大夫事太常音奉皇帝璽綬，王其永君萬國，敬御天威，允執其中，天祿永終。敬之哉！隸釋十九載魏文受禪表，文有殘缺，即彥和所云禪誥也。
180 	２５晉書職官志『中書監及令。魏武帝為魏王，置秘書令，典尚書奏事。文帝黃初初，改為中書，置監令。以秘書左丞劉放為中書監右丞，孫資為中書令。監令蓋自此始也。及晉因之，並置一人。』又『中書侍郎一人，直西省，又掌詔令。』三國魏志劉放傳『放善為書檄，三祖詔命，有所招喻，多放所為。』晉書張華傳『華在魏為中書郎。晉武帝時為度支尚書，當時詔誥，皆所草定。惠帝時為中書監。』互管斯任，當作並管斯任。魏志劉放傳評『劉放文翰，孫資勤慎，並管喉舌。』此並管語所本。
181 	２６魏志蔣濟傳『文帝詔征南將軍夏侯尚曰「卿腹心重將，特當任使，恩施足死，惠愛可懷，作威作福，殺人活人。」濟謂帝曰「夫作威作福，書之明誡。天子無戲言，古人所慎，惟陛下察之。」帝遣追取前詔。』弊，當作蔽。
182 	２７明帝手詔以溫嶠為中書令云『中書之職，酬對多方，斟酌禮宜，非唯文疏而已。非望士良才，何可妄居。卿既以令望，忠允之懷，著於周旋；且文清而旨遠，宜居機密。今欲以卿為中書令，朝論亦咸以為宜。』藝文類聚四十八引檀道鸞晉陽秋。
183 	２８易觀卦象辭『大觀在上。』正義曰『謂大為在下所觀，唯在於上。由在上既貴，故在下大觀。』周頌烈文『不顯惟德，百闢其刑之。』鄭注禮記中庸曰『不顯，言顯也。闢，君也。言不顯乎文王之德，百君盡刑之。謂諸侯法之也。』大雅文王『儀刑文王，萬邦作孚。』箋曰『儀法文王之事，則天下咸信而順之。』２９易離卦彖辭『離，麗也。重明以麗乎正。』象曰『明兩作離，大人以繼明照於四方。』恆誥，謂可作常道之詔誥。易恆卦彖辭『聖人久於其道，而天下化成。』大雅大明『燮伐大商。』傳曰『燮，和也。』箋曰『協和伐殷之事。』易震卦象辭『游雷震，君子以恐懼修省。』正義曰『游者，重也，因，仍也，雷相因仍，乃為威震也。』尚書舜典『眚災肆赦。』王肅注曰『眚，過；災，害；肆，緩；過而有害，當緩赦之。』正義曰『春秋言肆眚者，皆謂緩縱過失之人，是肆為緩也，眚為過也。言小則恕之，大則宥之。』『明罰敕法，』易噬嗑象辭。
184 	３０穆天子傳『丙寅，天子屬官效器，乃命正公郊父受敕憲。』郭注『憲，教令也。』３１魏武語無考。晉武敕戒百官詔，存者有泰始四年責成二千石詔，晉書武帝紀。太康初省州牧詔，續漢郡國志三注補引。泰始五年敕戒郡國計吏。晉書食貨志。其敕都督□牙門諸詔未見。
185 	３２戒，教，命，雖皆尊長示卑下之辭，然不限之於君臣之際，故彥和於篇末附論之。『戒之用休，』尚書大禹謨文。孔傳曰『休，美也。言善政之道，美以戒之。』國語晉語一『欒共子曰，民生於三，事之如一。父生之，師教之，君食之，非父不生，非食不長，非教不知，生之族也。族，類也。故壹事之。』３３漢高祖手敕太子文見古文苑十，錄之如下。章樵注漢書藝文志高祖傳十三篇。固自注，高祖與大臣述古語及詔策也。此篇或詔策之一。吾遭亂世，當秦禁學，自喜謂讀書無益。洎踐阼以來，時方省書，乃使人知作者之意。追思昔所行，多不是。堯舜不以天下與子而與他人，此非為不惜天下，但子不中立耳。人有好牛馬尚惜。況天下耶。吾以爾是元子，早有立意，群臣咸稱汝友四皓，吾所不能致，而為汝來，為可任大事也。今定汝為嗣。吾生不學書，但讀書問字而遂知耳。以此故不大工。然亦足自辭解。今視汝書猶不如吾。汝可勤學習，每上疏宜自書，勿使人也。
186 	汝見蕭曹張陳諸公侯，吾同時人，倍年於汝者，皆拜。並語於汝諸弟。
187 	吾得疾遂困，以如意母子相累。其餘諸兒，皆自足立，哀此兒猶小也。
188 	東方朔集載其誡子詩明者處世，莫尚於中；優哉游哉。與道相從。首陽為拙，柳惠為工；飽食安步，以仕代農；依隱玩世，詭時不逢。才盡身危，好名得華；有群累生，孤貴失和；遺餘不遷，自盡無多。聖人之道，一龍一蛇；形見神藏，與物變化；隨時之宜，無有常家。
189 	漢書朔傳贊止節錄『首陽為拙』下六語，藝文類聚二十三，御覽四百五十九引此『才盡』句上有『是故』二字，又自『才盡』至『無多』句，每句中有者字。
190 	尚書顧命偽孔傳『臨終之命曰顧命。』３４後漢書馬援傳援兄子嚴敦，並喜譏議，而通輕俠客，援前在交址，還，書戒之曰：吾欲汝曹聞人過失，如聞父母之名，耳可得聞，口不可得言也。好論議人長短，妄是非正法，此吾所大惡也，寧死不願聞子孫有此行也。汝曹知吾惡之甚矣，所以復言者，施衿結縭，申父母之戒，欲使汝曹不忘之耳。龍伯高敦厚周慎，口無擇言，謙約節儉，廉公有威，吾愛之重之，願汝曹效之。杜季良豪俠好義，憂人之憂，樂人之樂，清濁無所失，父喪致客，數郡畢至，吾愛之重之，不願汝曹效也。效伯高不得，猶為謹□之士，所謂刻鵠不成尚類鶩者也。效季良不得，陷為天下輕薄子，所謂畫虎不成反類狗者也。訖今季良尚未可知，郡將下車輒切齒，州郡以為言，吾常為寒心，是以不願子孫效也。
191 	鄭玄千古大儒。後漢書本傳載其戒子益恩書一篇，鄭公出處大端，傳經偉業，仁慈之懷，齊家之道，莫不於此書見之。書中『不為父母昆弟所容』句，黃丕烈士禮居題跋記二陳鱣跋元大德本後漢書云『吾家舊貧，不為父母昆弟所容，是本無不字，俱與唐史承節所撰鄭公碑合。』案無不字者是。本傳謂『玄少為鄉嗇夫，得休歸，常詣學官，不樂為吏。父數怒之，不能禁。』章懷注引鄭玄別傳『玄年十一二，隨母還家。正臘會，同列十餘人，皆美服盛飾，語言閑通，玄獨漠然如不及。母私督數之。乃曰，此非我志，不在所願也。』妄人誤以此為不為父母所容，其實玄志在游學，所以能去□役之吏者，正是為父母昆弟所優容耳。茲特錄其文於下：
192 	吾家舊貧，為父母昆弟所容，去□役之吏，游學周秦之都，往來幽並兗豫之域，獲覲乎在位通人，處逸大儒，得意者咸從捧手，有所授焉。遂博稽六蓺，粗覽傳記，時睹秘書緯術之奧。年過四十，乃歸供養，假田播殖，以娛朝夕。以上游歷學業。遇閹尹擅埶，坐黨禁錮，十有四年，而蒙赦令。舉賢良方正有道，闢大將軍三司府，公車再召。比牒並名，早為宰相。惟彼數公，懿德大雅，克堪王臣，故宜式序。吾自忖度，無任於此；但念述先聖之元意，思整百家之不齊，亦庶幾以竭吾才，故聞命罔從。而黃巾為害，萍浮南北，復歸邦鄉，入此歲來，已七十矣。以上出處年歲。宿素衰落，仍有失誤，仍，頻也。案之禮典，便合傳家。今我告爾以老，歸爾以事，將閑居以養性，覃思以終業；自非拜國君之命，問族親之憂，展敬墳墓，觀省野物，胡嘗扶杖出門乎。家事大小，汝一承之。以上傳家。咨爾煢煢一夫，曾無同生相依，其勖求君子之道，研鉆勿替，敬慎威儀，以近有德。顯譽成於僚友，德行立於己志，若致聲稱，亦有榮於所生，可不深念邪！可不深念邪！以上教誡。吾雖無紱冕之緒，頗有讓爵之高，自樂以論贊之功，庶不遺後人之羞。末所憤憤者，徒以亡親墳壟未成；所好群書，率皆腐敝，不得於禮堂寫定，傳與其人，日西方暮，其可圖乎！以上自述志事未竟。家今差多於昔，勤力務時，無恤饑寒。菲飲食，薄衣服，節夫二者，尚令吾寡恨。若忽亡不識，亦已焉哉！３５後漢書列女班昭傳『昭，字惠班，一名姬。博學高才，作女誡七篇，有助內訓。其辭曰，鄙人愚暗，受性不敏，蒙先君之餘寵，賴母師之典訓，母，傅母也。師，女師也。年十有四，執箕□於曹氏。於今四十餘載矣，戰戰兢兢，常懼黜辱，以增父母之羞，以益中外之累，夙夜劬心，勤不告勞，而今而後，乃知免耳。吾性疏頑，教導無素，恆恐子穀曹成，字子穀，班昭之子也。負辱清朝；聖恩橫加，猥賜金紫，實非鄙人庶幾所望也。男能自謀矣，吾不復以為憂也。但傷諸女，方當適人，而不漸訓誨，不聞婦禮，懼失容他門，取恥宗族。吾今疾在沈滯，性命無常，念汝曹如此，每用惆悵。間作女誡七章，願諸女各寫一通，庶有補益，裨助汝身，去矣，其勖勉之。去矣，猶言從今以往。卑弱第一。夫婦第二。敬慎第三。婦行第四。專心第五。曲從第六。和叔妹第七。』女誡文繁不錄。
193 	３６說文『教，上所施下所效也。』白虎通三教『教者，效也。上為之，下效之。』文選三十六注引蔡邕獨斷曰『諸侯言曰教。』今獨斷無此語。
194 	３７漢書鄭弘傳『弘為南陽太守，條教法度，為後所述。』３８孔融漢末忠烈之士，範曄稱其與琨玉秋霜比質，自是確論。本傳謂融為北海相，到郡收合士民，起兵講武，表顯儒術，薦賢舉良，在郡六年，日以抗群賊輯吏民為事，似非罕於理者。魏文深好融文，募天下有上融文章者，輒賞以金帛。疑有北海鄙夫偽造融文獻之。抱樸子清鑒篇云，『孔融邊讓文學邈俗，而並不達治務，所在敗績。』此亦成敗論人，不足信據。如古文苑載融六言詩，稱頌曹操，辭極鄙悖，其作偽顯然。彥和所見，或即此類也。茲錄其立鄭公鄉教於下。此文載鄭玄傳，可信。
195 	告高密縣立鄭公鄉教
196 	昔齊置士鄉，越有君子軍，皆異賢之意也。鄭君好學。實懷明德。昔太史公，廷尉吳公，謁者僕射鄧公，皆漢之名臣，又南山四皓，有園公，夏黃公，潛光隱耀，世加其高，皆悉稱公。然則公者，仁德之正號，不必三事大夫也。今鄭君鄉宜曰鄭公鄉。昔東海於公，僅有一節，猶或戒鄉人侈其門閭；事見漢書於定國傳。矧乃鄭公之德，而無駟牡之路！可廣開門衢，令容高車，號為通德門。
197 	３９三國蜀志諸葛亮傳陳壽上諸葛氏集表曰『論者或怪亮文彩不艷，而過於丁寧周至。臣愚以為咎繇大賢也，周公聖人也，考之尚書，咎繇之謨略而雅，周公之誥煩而悉。何則？咎繇與舜禹共談，周公與群下矢誓故也。亮所與言，盡眾人凡士，故其文指不得及遠也。然其聲教遺言，皆經事綜物，公誠之心，形於文墨，足以知其人之意理而有補於當世。』案彥和稱孔明詳約，詳，謂其丁寧周至，約，謂其文彩不艷。晉書庾翼傳『翼，字稚恭。代庾亮鎮武昌，每竭志能，勞謙匪懈，戎政嚴明，經略深遠，人情翕然，稱其才幹。』御覽七百五十四引翼集與僚屬教曰『頃聞諸君樗蒱有過差者，初為是政事閑暇，以娛以甘，故未有言也。今知大相聚集，漸以成俗，聞之能不憮然。』又藝文類聚七十四引翼集答參軍於瓚曰『今惟許其圍棋，餘悉斷。』翼蓋東晉有為之士，異於清談委蛇者也。
198 	４０詩大雅大明『有命自天，命此文王。』凡經典命皆為上告下之辭，而詔為下告上之辭。周禮諸詔字，皆以下告上。自秦以後，詔惟天子用之，而命則凡上告下之通稱，所謂古今之變也。校勘記『在當作自。』４１盧文弨抱經堂文集十四文心雕龍輯注書後『當作「周禮曰，師氏詔王，明為輕也。」下衍命字。』札移十二『黃注云「案周官師氏職無此文。」案此據師氏職有掌以□詔王之文，明以臣詔君，為詔輕於命，非謂周禮有為輕命之文也，黃注繆。』案此句與上『詩云有命自天，明命為重也』對文，當依梅本作周禮曰師氏詔王，明詔為輕也。輕字下命字衍文，當刪。
199 	４２尹好，疑當作式好。式，語辭也。
200 	檄移第二十
201 	震雷始於曜電，出師先乎威聲。故觀電而懼雷壯，聽聲而懼兵威。兵先乎聲，其來已久。昔有虞鈴木云御覽虞下有氏字始戒於國，夏后初誓於軍，殷誓軍門之外，周將交刃而誓之。故知帝世戒兵，三王誓師，宣訓我眾，未及敵人也１。至周穆西征，祭公謀父稱古有威讓孫云明抄本御覽作儀之令，令顧云令字衍鈴木云御覽無令字有文告孫云明抄本御覽五九七引告作誥之辭；即檄之本源也２。及春秋征伐，自諸侯出，懼敵弗孫云御覽作不服，故兵出須名，振此威風，暴彼昏亂。劉獻公之孫云御覽無之字所謂告之以文辭，董之以武師元作師武孫云御覽作武師者也３。齊桓征楚，詰元作告苞汪本作菁孫云御覽作菁茅之闕４。晉厲伐秦，責箕郜之焚５。管仲呂相，奉辭先路，詳其意義，即今之檄文６。暨乎戰國，始稱為檄。檄者，皦也。孫云明抄本御覽作皎宣露孫云御覽作布於外，皦然明白也７。張儀檄楚，書以尺二，明白之文，或稱露布，播諸視聽也孫云御覽作露布者蓋露板不封布諸視聽也８。夫兵以定亂，莫敢自專，天子親戎，則稱恭行天罰；諸侯御孫云御覽作御師，則云肅將王誅。故分閫推轂，奉辭伐罪，非唯致果為毅，亦且孫云御覽作屬厲辭為武９。使聲如沖元作衡孫云御覽作晨風所擊，元作系氣似欃槍所掃，奮其武怒，總其罪人，懲孫云御覽作乘其惡稔之時，顯其貫盈之數，搖奸宄鈴木云御覽作奸兇之膽，訂信慎孫云御覽作順之心，使百尺之沖，摧折於咫書，萬雉之城，顛墜於一檄者也１０。觀隗囂之檄亡新，布元作有孫云御覽作布其三逆，文不雕飾，而辭鈴木云御覽作意切事明，隴右文士，得檄之體矣１１。陳琳之檄豫州，元脫孫云御覽無豫州二字壯有孫云明抄本御覽作於骨鯁，雖奸閹攜養，章密太鈴木云御覽密太作實文甚，發邱摸金，誣過其虐；然抗辭孫云御覽作據詞書釁，皦然露骨元作固孫改又一本作暴露孫云御覽作曝露矣。敢鈴木云矣敢當作敢矣指曹公之鋒，幸哉免袁黨之戮也孫云御覽無敢指二句１２。鐘會檄蜀，徵驗甚明，１３桓公孫云御覽作溫檄胡，觀釁尤切１４，並壯筆也。凡檄之大體，或述此休明，或敘彼苛虐，指天時，孫云明抄本御覽作或述休明或敘否剝御覽指上有則剝二字審人事，算鈴木云御覽作驗彊弱，角權勢，標蓍龜於前驗，懸鞶鑒於已然，雖本國信，實參兵詐。譎詭孫云御覽作詭譎以馳旨，煒曄以騰說，凡此眾條，孫云明抄本御覽作作莫或違之者也孫云御覽之在或字上１５。故其植義颺辭，務在剛健，插羽以示迅，不可使辭緩，露板以宣眾，不可使義隱，必事昭而理辨，氣盛而辭斷，此其要也。若曲趣密巧，無所取才鈴木云當作材矣１６。又州郡徵吏，亦稱為檄，固明舉之義也１７。
202 	移者，易也。移風易俗，令往而民隨者也１８。相如之難蜀老，文曉而喻博，有移檄之骨焉１９。及劉歆之移太常，辭剛而義辨，文移之首也２０。陸機之移百官，言約孫云御覽作簡而事顯，武移之要者也２１。故檄移為用，事兼文武，其在金革，則逆黨用檄，順元作煩曹改命孫云御覽作順眾資移，所以洗濯民心，堅同元作用曹改符契，意用孫云御覽作則小異而體義大同，孫云御覽有也字與檄參伍，故不重論也。
203 	贊曰：三驅弛剛，九伐先話２２。鞶鑒吉兇，蓍龜成敗。惟黃雲活字本作摧譚雲作摧壓鯨鯢，抵落蜂蠆。移寶一作實易俗，草偃風邁２３。
204 	１　左傳文公七年『趙盾曰，先人有奪人之心，軍之善謀也。』又宣公十二年『孫叔曰「寧我薄人，無人薄我，軍志曰先人有奪人之心，薄之也。」』司馬法天子之義篇『有虞氏戒於國中，欲民體其命也。夏后氏誓於軍中，欲民先成其慮也。殷誓於軍門之外，欲民先意以行事也。周將交刃而誓之，以致民志也。』２　國語周語上『穆王將征犬戎。祭公謀父諫曰……於是乎有刑罰之闢，有攻伐之兵，有征討之備，有威讓之令，有文告之辭。』據此『令有文告之辭』句，令字衍，當刪。馬鑒續事始『周穆王令祭公謀父為威讓之辭，以責狄人之情，此檄始也。』司馬法仁本篇有徵師辭及軍令，錄之如下：塚宰徵師於諸侯曰『某國為不道，征之。以某年月日，師至於某國，會天子正刑。』塚宰與百官布令於軍曰『入罪人之地，無暴神祇，無行田獵，無毀土功，無燔墻屋，無伐林木，無取六畜禾黍器械。見其老幼奉歸勿傷。雖遇壯者，不校勿敵。敵若傷之，醫藥歸之。』３　左傳昭公十三年『晉人將尋盟，齊人不可，晉侯使叔向告劉獻公曰，抑齊人不盟，若之何？對曰，盟以底信，君茍有信，諸侯不貳，何患焉！告之以文辭，董之以武師，雖齊不許，君庸多矣。』杜注『董，督也；庸，功也。討之有辭，故功多也。』４　左傳僖公四年『齊侯以諸侯之師伐楚，……管仲對曰，昔召康公命我先君大公曰，五侯九伯，女實征之，以夾輔周室。賜我先君履，東至於海，西至於河，南至於穆陵，北至於無棣。爾貢包茅不入，王祭不共，無以縮酒，寡人是徵；昭王南征而不復，寡人是問。』穀梁僖四年傳，包茅作菁茅，此彥和所本。管子輕重篇，韓非子外儲說左上，包茅亦作菁茅。
205 	５　左傳成公十三年晉侯使呂相絕秦曰：
206 	昔逮我獻公及穆公相好，戮力同心，申之以盟誓，重之以昏姻。天禍晉國，文公如齊，惠公如秦。無祿，獻公即世。穆公不忘舊德，俾我惠公用能奉祀於晉；又不能成大勛，而為韓之師。亦悔於厥心，用集我文公，是穆之成也。文公躬擐甲胄，跋履山川，逾越險阻，征東之諸侯，虞夏商周之胤而朝諸秦，則亦既報舊德矣。鄭人怒君之疆埸，我文公帥諸侯及秦圍鄭。秦大夫不詢於我寡君，擅及鄭盟；諸侯疾之，將致命於秦。文公恐懼，綏靜諸侯，秦師克還無害，則是我大有造於西也。無祿，文公即世。穆為不吊，蔑死我君，寡我襄公，迭我殽地，奸絕我好，伐我保城，殄滅我費滑，散離我兄弟，撓亂我同盟，傾覆我國家。我襄公未忘君之舊勛，而懼社稷之隕，是以有殽之師。猶願赦罪於穆公，穆公弗聽，而即楚謀我。天誘其衷，成王隕命，穆公是以不克逞志於我。穆襄即世，康靈即位。康公我之自出，又欲闕翦我公室，傾覆我社稷，帥我蝥賊，以來蕩搖我邊疆，我是以有令狐之役。康猶不悛，入我河曲，伐我湅川，俘我王官，翦我羈馬，我是以有河曲之戰。東道之不通，則是康公絕我好也。續見次節
207 	及君之嗣也，我君景公引領西望，曰『庶撫我乎！』君亦不惠稱盟，利吾有狄難，入我河縣，焚我箕郜，芟夷我農功，虔劉我邊陲，我是以有輔氏之聚。君亦悔禍之延，而欲徼福於先君獻穆，使伯車來命我景公，曰，吾與女同好棄惡，復脩舊德，以追念前勛。言誓未就，景公即世，我寡君是以有令狐之會。君又不祥，背棄盟誓，白狄及君同州，君之仇讎而我之昏姻也。君來賜命，曰，吾與女伐狄。寡君不敢顧昏姻，畏君之威，而受命於吏。君有二心於狄，曰晉將伐女。狄應且憎，是用告我。楚人惡君之二三其德也，亦來告我曰，秦背令狐之盟，而來求盟於我。昭告昊天上帝。秦三公，楚三王，曰，『余雖與晉出入，餘唯利是視。』不穀惡其無成德，是用宣之，以懲不壹。諸侯備聞此言，斯是用痛心疾首，暱就寡人。寡人帥以聽命，唯好是求。君若惠顧諸侯，矜哀寡人，而賜之盟，則寡人之願也，其承寧諸侯以退，豈敢徼亂。君若不施大惠，寡人不佞，其不能以諸侯退矣。敢盡布之執事，俾執事實圖利之。
208 	６　齊桓公以私忿侵蔡，因便伐楚，本嫌理屈；而管仲對楚人舉召康公之命以誇楚，又舉先君四履以自言其盛，呂相尤多誣秦之辭。故彥和謂詳其意義，即今之檄文。
209 	７　文選序『書誓符檄之品。』五臣注『檄者，皦也。喻彼令皦然明白。』一切經音義十『檄者，皎也。明言此彼，令皎然而識之也。』此本彥和為說者，彥和又必有所本也。
210 	８　史記張儀列傳『張儀既相秦，為文檄告楚相曰「始吾從若飲，我不盜而璧，若笞我。若善守汝國，我顧且盜而城。」』索隱『王劭按春秋後語云「丈二尺檄。」案丈是長之誤。二尺誤倒。許慎云「檄，二尺書也，」當作尺二書也。許慎云「檄，二尺書也。」為檄，即傳檄爾。』說文『檄，二尺書。』段玉裁注曰『各本作二尺書。小徐系傳已佚，見韻會者，作尺二書，蓋古本也。李賢注光武紀曰「說文以木簡為書，長尺二寸，謂之檄，以徵召也。」與前漢書高帝紀注同。此蓋出演說文，故語加詳。云尺二寸，與鍇本合。但漢人多言尺一，未知其分別之詳。』後漢書鮑昱傳『詔昱詣尚書，使封胡降檄。』注云『檄，軍書也，若今之露布也。』校勘記『案御覽引云，露布者，蓋露板不封，布諸視聽也。洪容齋四筆引亦云，露布者，蓋露板不封，布諸觀聽也。乃知或稱露布句下脫露布者蓋露板不封八字，而播字則宋時傳本或有作布者也。』９　白虎通論天子自出與使方伯之議『王法天誅者，天子自出者，以為王者乃天之所立，而欲謀危社稷，故自出，重天命也。犯王法，使方伯誅之。尚書甘誓。曰「今予惟恭行天之罰。」此言開自出伐扈也。王制曰「賜之弓矢，乃得專征伐。」謂誅犯王法者也。』尚書甘誓正義『天子用兵，稱恭行天罰；諸侯討有罪，稱肅將王誅；皆示有所稟承，不敢專也。』孔疏蓋本彥和。史記馮唐傳『臣聞上古王者之遣將也，跪而推轂，曰「閫以內者，寡人制之；閫以外者，將軍制之。」軍功爵賞，皆決於外，歸而奏之。』左傳宣公二年『戎昭果毅以聽之之謂禮。殺敵為果，致果為毅。』正義云『兵戎之事，明此果毅以聽之之謂禮。』
211 	１０史記韓安國列傳『沖風之末，力不能漂鴻毛，非初不勁，末力衰也。』爾雅釋天『彗星為欃槍。』郭璞注『亦謂之孛。言其形孛孛似掃彗。』說文『彗，掃竹也。』韓非子說林下『有與悍者鄰，欲賣宅而避之。人曰，「是其貫將滿矣，子姑待之。」答曰「吾恐其以我滿貫也。」遂去之。』稔，熟也。文選任昉奏彈劉整『惡積釁稔。』戰國齊策五『千丈之城，拔之尊俎之間；百尺之沖，折之衽席之上。』詩大雅皇矣傳曰『沖，沖車也。』陸德明釋文曰『說文作□。□，陣車也。』正義曰『沖者，從傍沖突之稱。兵書有作沖車之法，墨子有備沖之篇。』史記張儀列傳『為文檄告楚相。』集解引徐廣曰『一作咫尺之檄。』咫書與下一檄對文。左傳隱公元年杜注『方丈曰堵，三堵曰雉。一雉之墻，長三丈，高一丈。』正義曰『定十二年公羊傳曰「雉者何？五板而堵，五堵而雉。」何休以為堵四十尺，雉二百尺。許慎五經異義戴禮及韓詩說八尺為板，五板為堵，五堵為雉；板廣二尺，積高五板為一丈；五堵為雉，雉長四丈。古周禮及左氏說一丈為板，板廣二尺；五板為堵，一堵之墻，長丈高丈；三堵為雉，一雉之墻，長三丈，高一丈。以度其長者用其長；以度其高者用其高也。諸說不同，賈逵馬融鄭玄王肅之徒為古學者，皆云雉長三丈，故杜依用之。』班固西都賦『建金城之萬雉。』１１隗囂移檄告郡國後漢書隗囂傳
212 	漢復元年七月己酉朔己巳，上將軍隗囂，白虎將軍隗崔，左將軍隗義，右將軍楊廣，明威將軍王遵，雲旗將軍周宗等，告州牧部監郡卒正連率大尹尹尉隊大夫屬正屬令，故新都侯王莽，慢侮天地，悖道逆理，鴆殺孝平皇帝，篡奪其位，矯託天命，偽作符書，欺惑眾庶，震怒上帝，反戾飾文，以為祥瑞，戲弄神祇，砍頌禍殃，楚越之竹，不足以書其惡，天下昭然，所共聞見。今略舉大端，以喻吏民：
213 	蓋天為父，地為母，禍福之應，各以事降。莽明知之，而冥昧觸冒，不顧大忌，詭亂天術，援引史傳。昔秦始皇毀壞謚法，以一二數欲至萬世；而莽下三萬六千歲之歷，言身當盡此度。循亡秦之軌，推無窮之數，是其逆天之大罪也。分裂郡國，斷截地絡；田為王田，買賣不得；規錮山澤，奪民本業；造起九廟，窮極土作；發塚河東，攻□丘壟。此其逆地之大罪也。尊任殘賊，信用奸佞；誅戮忠正，覆案口語。赤車奔馳，法冠晨夜；冤系無辜，妄族眾庶。行炮烙之刑，除順時之法，灌以醇醯，裂以五毒。政令日變，官名月易，貨幣歲改，吏民昏亂，不知所從，商旅窮窘，號泣市道。設為六管，增重賦斂，刻剝百姓，厚自奉養。苞苴流行，財入公輔，上下貪賄，莫相檢考。民坐挾銅炭，沒入鐘官，徒隸殷積，數十萬人，工匠餓死，長安皆臭。既亂諸夏，狂心益悖，北攻強胡，南擾勁越，西侵羌戎，東摘濊貊。使四境之外，並入為害，緣邊之郡，江海之瀕，滌地無類。故攻戰之所敗，苛法之所陷，饑饉之所夭，疾疫之所及，以萬萬計。其死者則露尸不掩，生者則奔亡流散，幼孤婦女，流離系虜，此其逆人之大罪也。是故上帝哀矜，降罰於莽，妻子顛殞，還自誅刈，大臣反據，亡形已成。
214 	大司馬董忠，國師劉歆，衛將軍王涉，皆結謀內潰；司命孔仁，納言嚴尤，秩宗陳茂，舉眾外降，今山東之兵二百餘萬，已平齊楚，下蜀漢，定宛洛，據敖倉，守函谷。威命四布，宣風中嶽，興滅繼絕，封定萬國，遵高祖之舊制，修孝文之遺德。有不從命，武軍平之。馳使四夷，復其爵號。然後還師振旅，橐弓臥鼓，申命百姓，各安其所，庶無負子之責。注，百姓襁負流亡，責在君上，既安其業，則無責也。
215 	１２三國魏志王粲傳『陳琳字孔璋。避難冀州，袁紹使典文章。袁氏敗，琳歸太祖。太祖謂曰「卿昔為本初移書，但可罪狀孤而已，惡惡止其身，何乃上及父祖邪？」琳謝罪。太祖愛其才而不咎。文選四十四陳孔璋為袁紹檄豫州李善注引魏志琳謝罪下有「矢在弦上，不得不發」語，今魏志無此文。據後漢書袁紹傳章懷注引，則李善所引者，乃是流俗本也。軍國書檄，多琳瑀阮瑀所作也。』裴注引典略曰『琳作諸書及檄，草成，呈太祖。太祖先苦頭風，是日疾發，臥讀琳所作，翕然而起曰「此愈我病。」數加厚賜。』校勘記『案矣敢當作敢矣，與下句幸哉相對。紀昀曰，指當作攖。』
216 	陳孔璋為袁紹檄豫州文選。
217 	左將軍領豫州刺史郡國相守。蓋聞明主圖危以制變，忠臣慮難以立權，是以有非常之人，然後有非常之事，有非常之事，然後立非常之功。夫非常者，故非常人所擬也。曩者彊秦弱主，趙高執柄，專制朝權，威福由己，時人迫脅，莫敢正言，終有望夷之敗，祖宗焚滅，污辱至今，永為世鑒。及臻呂后季年，產祿專政，內兼二軍，外統梁趙，擅斷萬機，決事省禁，下陵上替，海內寒心。於是絳侯朱虛，興兵奮怒，誅夷逆暴，尊立太宗。故能王道興隆，光明顯融，此則大臣立權之明表也。
218 	司空曹操，祖父中常侍騰，與左悺徐璜並作妖孽，饕餮放橫，傷化虐民；父嵩乞□攜養，因贓假位，輿金輦璧，輸貨權門，竊盜鼎司，傾覆重器。操贅閹遺醜，本無懿德，□狡鋒協，好亂樂禍。幕府董統鷹揚，掃除兇逆，續遇董卓侵官暴國，於是提劍揮鼓，發命東夏。收羅英雄，棄瑕取用。故遂與操同諮合謀，授以裨師；謂其鷹犬之才，爪牙可任。至乃愚佻短略，輕進易退，傷夷折□，數喪師徒。幕府輒復分兵命銳，修完補輯，表行東郡領兗州刺史，被以虎文，獎□威柄。冀獲秦師一克之報。而操遂承資跋扈，肆行兇忒，割剝元元，殘賢害善。故九江太守邊讓，英才俊偉，天下知名，直言正色，論不阿諂，身首被梟懸之誅，妻孥受灰滅之咎。自是士林憤痛，民怨彌重，一夫奮臂，舉州同聲。故躬破於徐方，地奪於呂布，仿徨東裔，蹈據無所。幕府惟彊幹弱枝之義，且不登叛人之黨，故復援旌擐甲，席卷起征，金鼓響振，布眾奔沮，拯其死亡之患，復其方伯之位。則幕府無德於兗土之民，而有大造於操也。
219 	後會鷥駕反旆，群虜寇攻，時冀州方有北鄙之警，匪遑離局，故使從事中郎徐勛就發遣操使繕修郊廟，翊衛幼主。操便放志專行，脅遷當御省禁。卑侮王室，敗法亂紀，坐領三臺，專制朝政，爵賞由心，刑戮在口。所愛光五宗，所惡滅三族，群談者受顯誅，腹議者蒙隱戮，百寮鉗口，道路以目。尚書記朝會，公卿充員品而已。故太尉楊彪，典歷二司，享國極位。操因緣眥睚，被以非罪，榜楚參並，五毒備至，觸情任忒，不顧憲綱。又議郎趙彥，忠諫直言，義有可納，是以聖朝含聽，改容加飾。操欲迷奪時明，杜絕言路，擅收立殺，不俟報聞。又梁孝王先帝母昆，墳陵尊顯，桑梓松柏，猶宜肅恭。而操帥將吏士，親臨發掘，破棺裸尸，掠取金寶，至令聖朝流涕，士民傷懷。操又特置發丘中郎將，摸金校尉，所過隳突，無骸不露。身處三公之位，而行桀虜之態，污國虐民，毒施人鬼。加其細政苛慘，科防互設，罾繳充蹊，坑阱塞路，舉手掛網羅，動足觸機陷，是以兗豫有無聊之民，帝都有籲嗟之怨。歷觀載籍無道之臣，貪殘酷烈，於操為甚。幕府方詰外奸，未及整訓，加緒含容，冀可彌縫。
220 	而操豺狼野心，潛包禍謀，乃欲摧撓棟梁，孤弱漢室，除滅忠正，專為梟雄，往者伐鼓北征公孫瓚，強寇桀逆，拒圍一年，操因其未破，陰交書命，外助王師，內相掩襲，故引兵造河，方舟北濟。會其行人發露，瓚亦梟夷，故使鋒芒挫縮，厥圖不果。爾乃大軍過蕩西山，屠各左校，皆束手奉質，爭為前登，犬羊殘醜，消淪山谷。於是操師震懾，晨夜逋遁，屯據敖倉，阻河為固，欲以螗蜋之斧，御隆車之隧。幕府奉漢威靈，折沖宇宙，長戟百萬，胡騎千群，奮中黃育獲之士，騁良弓勁弩之勢。並州越太行，青州涉濟漯，大軍泛黃河而角其前，荊州下宛葉而掎其後，雷霆虎步，並集虜庭。若舉炎火以熿飛蓬，覆滄海以沃粗熛，有何不滅者哉！又操軍吏士，其可戰者，皆出自幽冀，或故營部曲，咸怨曠思歸，流涕北顧。其餘兗豫之民，及呂布張揚之遺眾，覆亡迫脅，權時茍從，各被創夷，人為讎敵。若回旆方徂，登高崗而擊鼓吹，揚素揮以啟降路，必土崩瓦解，不俟血刃。
221 	方今漢室陵遲，綱維弛絕，聖朝無一介之輔，股肱無折沖之勢，方畿之內，簡練之臣，皆垂頭拓翼，莫所憑恃，雖有忠義之佐，脅於暴虐之臣，焉能展其節。又操持部曲精兵七百，圍守宮闕，外託宿衛，內實拘執。懼其篡逆之萌，因斯而作。此乃忠臣肝腦塗地之秋，烈士立功之會，可不勖哉！操又矯命稱制，遣使發兵，恐邊遠州郡，過聽而給與，強寇弱主，違眾旅叛，舉以喪名，為天下笑，則明哲不取也。即日幽並青冀四州並進。書到荊州，便勒見兵，與建忠將軍協同聲勢。州郡各整戎馬，羅落境界，舉師揚威，並匡社稷，則非常之功，於是乎著。其得操首者，封五千戶侯，賞錢五千萬。部曲偏裨，將校諸吏，降者勿有所問。廣宣恩信，班揚符賞，布告天下，咸使知聖朝有拘逼之難。如律令。
222 	１３魏志鐘會傳姜維守劍閣拒會，會移檄蜀將吏士民曰：
223 	往者漢祚衰微，率士分崩，生民之命，幾於泯滅。太祖武皇帝神武聖哲，撥亂反正，拯其將地，造我區夏。高祖文皇帝應天順民，受命踐祚。烈祖明皇帝奕世重光，恢拓洪業。然江山之外，異政殊俗，率士齊民，未蒙皇化，此三祖所以顧懷遺恨也。今主上聖德欽明，紹隆前緒，宰輔忠肅明允，劬勞王室，布政垂惠而萬邦協和，施德百蠻而肅慎致貢。悼彼巴蜀，獨為匪民，愍此百姓，勞役未已。是以命授六師，龔行天□，征西雍州鎮西諸軍五道並進。古之行軍，以仁為本，以義治之，王者之師，有征無戰，故虞舜舞干戚而服有苗，周武有散財發廩表閭之義。今鎮西奉辭銜命，攝統戎重，庶弘文告之訓，以濟元元之命，非欲窮武極戰，以快一朝之政。故略陳安危之要，其敬聽話言。
224 	益州先主以命世英才，興兵朔野，困躓冀徐之郊，制命紹布之手，太祖拯而濟之，與隆大好，中更背違，棄問即異。諸葛孔明仍規秦川，姜伯約屢出隴右，勞動我邊境，侵擾我氐羌。方國家多故，未遑修九伐之徵也。今邊境又清，方內無事，蓄力待時，並兵一向，而巴蜀一州之眾，分張守備，難以御天下之師；段谷侯和沮傷之氣，難以敵堂堂之陣；比年以年，曾無寧歲，征夫勤瘁，難以當子來之民；此皆諸賢所親見也。蜀相牡見禽於秦，公孫述授首於漢，九州之險，是非一姓；此皆諸賢所備聞也。明者見危於無形，智者窺禍於未萌，是以微子去商，長為周賓，陳平背項，立功於漢，豈晏安酖毒，懷祿而不變哉！今國朝隆天覆之恩，宰輔弘寬恕之德，先惠後誅，好生惡殺。往者吳將孫壹舉眾內附，位為上司，寵秩殊異。文欽唐咨為國大害，叛主讎賊，還為戎首，咨因逼禽獲，欽二子還降，皆將軍封侯，咨與聞國事。壹等窮踧歸命，猶加盛寵，況巴蜀賢知見機而作者哉！誠能深鑒成敗，邈然高蹈，投跡微子之蹤，錯身陳平之軌，則福同古人，慶流來裔。百姓士民，安堵舊業，農不易畝，市不回肆，去累卵之危，就永安之福，豈不美歟！若偷安旦夕，迷而不反，大兵一發，玉石皆碎，雖欲悔之，亦無及已。其詳擇利害，自求多福，各具宣布，咸使聞知。
225 	１４桓溫檄胡文藝文類聚五十八。
226 	胡賊石勒，暴肆華夏，齊民塗炭。煎困讎孽，至使六合殊風，九鼎乖越；每惟國難，不遑啟處，撫劍北顧，慨嘆盈懷。寡人不德，忝荷戎重，師次安陸，經營舊邑，瞻望華夏，暫成楚越，登丘淒覽，征夫憤慨。昔叔孫絕粒，義不同惡；龔生守節，恥存莽朝。歷紀逋僭，一朝蕩定，拯撫黎民，即安本土；訓之以德禮，潤之以玄澤，信感荒外，武揚八極，先順者獲賞，後伏者前誅，德刑既明，隨才攸敘，此之風範，想所聞也。此文缺佚，故未見觀釁之語。
227 	１５御覽五百九十七引李充翰林論『盟檄發於師旅。』又引充起居誡曰『檄不切厲則敵心陵；言不誇壯則軍容弱。』一切經音義十『檄書者，所以罪責當伐者也。又陳彼之惡，說此之德，曉慰百姓之書也。』１６漢書高帝紀『吾以羽檄徵天下兵。』注『有急事，則加以鳥羽插之，示速疾也。』封氏聞見記四引魏武奏事『有警急，輒露版插羽。』聞見記又云『露布，捷書之別名也。』又云『所以名露布者，謂不封檢，露而宣布，欲四方速知。』後漢書李雲傳注『露布，謂不封之也。』１７後漢書劉趙淳於等傳序『中興，廬江毛義少節義字少節。家貧，以孝行稱。南陽人張奉慕其名，往候之。坐定，而府檄適至，以義守令。義奉檄而入，喜動顏色。』李賢注曰『檄，召書也。』晉書王遜傳『為寧州刺史，未到州，遙舉董聯為秀才。建寧功曹周悅謂聯非才，不下版檄。』南史劉訏傳『本州刺史張稷闢為主簿，主者檄召；訏乃掛檄於樹而逃。』皆州郡徵吏亦稱為檄之證。郝懿行曰『漢書申屠嘉傳「為檄召通。」是則公府徵吏，亦稱為檄。』１８說文『移，禾相倚移也。』假借為移。廣雅釋詁三『移，□也。』釋詁四『轉也。』漢書律歷志上『壽王又移帝王錄。』王先謙曰『凡官曹平等不相臨敬，則為移書。後漢文移字始見於此。』１９漢書司馬相如傳，相如使時，蜀長老多言通西南九之不為用，大臣亦以為然。相如欲諫，業已建之，不敢。乃著書藉蜀父老為辭，而己詰難之，以風天子，且因宣其使指，令百姓皆知天子意。其辭曰：漢興七十有八載，德茂存乎六世，威武紛紜，湛恩汪濊，群生澍濡，洋溢乎方外。於是乃命使西征，隨流而攘，風之所被，罔不坡靡，因朝冉，從□，定笮，存邛，略斯榆，舉苞蒲，結軌還轅，東鄉將報，至於蜀都。耆老大夫薦紳先生之徒，二十有七人。儼然造焉，辭畢因進曰：蓋聞天子之於夷狄也，其義羈縻勿絕而已，今罷三郡之士，通夜郎之塗，三年於茲，而功不竟，士卒勞倦，萬民不贍，今又接以西夷，百姓力屈，恐不能卒業，此亦使者之累也。竊為左右患之。且夫邛笮西僰之與中國並也，歷年茲多，不可記已。仁者不以德來，彊者不以力並，意者其殆不可乎！今割齊民以附夷狄，弊所恃以事無用，鄙人固陋，不識所謂。
228 	使者曰：烏謂此邪！必若所云，則是蜀不變服而巴不化俗也。餘尚惡聞若說，然斯事體大，固非觀者之所覯也，餘之行急，其詳不可得聞已，請為大夫粗陳其略。蓋世必有非常之人，然後有非常之事，有非常之事，然後有非常之功，非常者，固常之所異也。故曰，非常之原，黎民懼焉，及臻厥成，天下晏如也。昔者鴻水浡出，泛濫衍溢，民人登降移徙，陭□而不安。夏后氏戚之，乃堙鴻水，決流疏河，漉沈贍災，東歸之於海，而天下永寧。當斯之勤，豈唯民哉，心煩於慮，而身親其勞，躬胝無胈，膚不生毛，故休烈顯乎無窮，聲稱浹乎於茲。且夫賢君之踐位也，豈特委瑣握齪，拘文牽俗，循誦習傳，當世取說云爾哉。必將崇論閎議，創業垂統，為萬世規。故馳騖乎兼容並包，而勤思乎參天貳地。且詩不云乎，『普天之下，莫非王土，率土之濱，莫非王臣，』是以六合之內，八方之外，浸潯衍溢，懷生之物，有不浸潤於澤者，賢君恥之。今封疆之內，冠帶之倫，咸獲嘉祉，靡有闕遺矣。
229 	而夷狄殊俗之國，遼絕異黨之地，舟車不通，人跡罕至，政教未加，流風猶微。內之則犯義侵禮於邊境，外之則邪行橫作，放弒其上，君臣易位，尊卑失序。父兄不辜，幼孤為奴，系絮號泣，內向而怨曰『蓋聞中國有至仁焉，德洋而恩普，物靡不得其所，今獨曷為遺己。』舉踵思慕，若枯旱之望雨，盭夫為之垂涕，況乎上聖，又烏能已。故北出師以討彊胡，南馳使以誚勁越，四面風德，二方之君，鱗集仰流，願得受號者以億計。故乃關沬若，徼牂牁，鏤零山，梁孫原，創道德之塗，垂仁義之統，將博恩廣施，遠撫長駕，使疏逖不閉，阻深闇昧，得耀乎光明，以偃甲兵於此，而息討伐於彼，遐邇一體，中外禔福，不亦康乎。夫拯民於沈溺，奉至尊之休德，反衰世之陵遲，繼周氏之絕業，斯乃天子之急務也。百姓雖勞，又惡可以已哉。且夫王事固未有不始於憂勤而終於佚樂者也。然則受命之符，合在於此矣，方將增泰山之封，加梁父之事，鳴和鸞，揚樂頌，上咸五，下登三，觀者未睹指，聽者未聞音，猶焦明已翔乎寥廓，而羅者猶視乎藪澤，悲夫！於是諸大夫芒然喪其所懷來，而失厥所以進，喟然並稱曰，允哉漢德，此鄙人之所願聞也，百姓雖怠，請以身先之。敞罔靡徙，因遷延而辭避。
230 	２０漢書劉歆傳歆欲建立左氏春秋及毛詩逸禮古文尚書皆列於學官。哀帝令歆與五經博士講論其義。諸博士或不肯置對，歆因移書太常博士責讓之，曰：昔唐虞既衰，而三代迭興，聖帝明王，累起相襲，其道甚著。周室既微，而禮樂不正，道之難全也如此。是故孔子憂道之不行，歷國應聘，自衛反魯，然後樂正，雅頌乃得其所，修易，序書，制作春秋，以紀帝王之道。及夫子沒而微言絕，七十子終而大義乖，重遭戰國，棄籩豆之禮，理軍旅之陳，孔子之道抑，而孫吳之術興。陵夷至於暴秦，燔經書，殺儒士，設挾書之法，行是古之罪，道術由是遂滅。
231 	漢興，去聖帝明王遐遠，仲尼之道又絕，法度無所因襲。時獨有一叔孫通，略定禮儀，天下唯有易卜，未有它書。至孝惠之世，乃除挾書之律，然公卿大臣絳灌之屬，咸介胄武夫，莫以為意。至孝文皇帝，始使掌故朝錯，從伏生受尚書，尚書初出於屋壁，朽折散絕，今其書見在，時師傳讀而已。詩始萌牙，天下眾書，往往頗出，皆諸子傳說，猶廣立於學官，為置博士。在漢朝之儒，惟賈生而已。至孝武皇帝，然後鄒魯梁趙，頗有詩禮春秋先師，皆起於建元之間。當此之時，一人不能獨盡其經，或為雅，或為頌，相合而成。泰誓後得，博士集而讀之。故詔書曰『禮壞樂崩，書缺簡脫，朕甚閔焉。』時漢興已七八十年，離於全經固已遠矣。及魯恭王壞孔子宅，欲以為宮，而得古文於壞壁之中，逸禮有三十九篇，書十六篇，天漢之後。孔安國獻之。遭巫蠱倉卒之難，未及施行。及春秋左氏丘明所修，皆古文舊書，多者二十餘通，臧於秘府，伏而未發。孝成皇帝閔學殘文缺，稍離其真，乃陳發秘臧，校理舊文，得此三事，以考學官所傳，經或脫簡，傳或間編。傳問民間，則有魯國桓公趙國貫公膠東庸生之遺，學與此同，抑而未施。此乃有識者之所惜閔，士君子之所嗟痛也。
232 	往者綴學之士，不思廢絕之闕，茍因陋就寡，分文析字，煩言碎辭，學者罷老，且不能究其一蓺，信口說而背傳記，是末師而非往古。至於國家將有大事，若立闢雍封禪巡狩之儀，則幽冥而莫知其原。猶欲保殘守缺，挾恐見破之私意，而無從善服義之公心。或懷妒嫉，不考情實，雷同相從，隨聲是非，抑此三學，以尚書為不備，謂左氏為不傳春秋，豈不哀哉！今聖上德通神明，繼統揚業，亦閔文學錯亂，學士若茲，雖昭其情，猶依違謙讓，樂與士君子同之。故下明詔，試左氏可立不，遣近臣奉指銜命，將以輔弱扶微，與二三君子比意同力，冀得廢遺。今則不然，深閉固距而不肯試，猥以不誦絕之，欲以杜塞餘道，絕滅微學。夫可與樂成，難與慮始，此乃眾庶之所為耳，非所望士君子也。且此數家之事，皆先帝所親論，今上所考視，其古文舊書，皆有徵驗，外內相應，豈茍而已哉。夫禮失求之於野，古文不猶愈於野乎！往者博士書有歐陽，春秋公羊，易則施孟，然孝宣皇帝，猶復廣立穀梁春秋，梁丘易，大小夏侯尚書，義雖相反，猶並置之。何則？與其過而廢之也，寧過而立之。傳曰『文武之道，未墜於地，在人，賢者志其大者，不賢者志其小者。』今此數家之言，所以兼包大小之義。豈可偏絕哉。若必專己守殘，黨同門，妒道真，違明詔，失聖意，以陷於文吏之議，甚為二三君子不取也。
233 	２１黃注曰『按成都王穎傳「穎表請誅羊玄之皇甫商等；檄長沙王又使就第；乃與王顒顒即河間王司馬顒。將張方伐京都。以陸機為前鋒都督。陸機至洛，與成都王箋曰，王室多故，禍難薦有。羊玄之乘寵兇豎，專記朝政；皇甫商同惡相求，共為亂階」雲云。或機此時有移百官文，後代失傳耳。』案陸機至洛與成都王箋晉書成都王穎陸機二傳皆不載，引見藝文類聚五十九。黃注微誤。
234 	２２札移十二『三驅弛剛，紀云「剛，疑作網。」案當作弛網。網偽綱，三寫成剛，遂不可通。呂氏春秋異用篇說湯解網，令去三面，舍一面；與易比九五「三驅失前禽」之文偶合，故彥和兼用之。』周禮大司馬職掌九伐之法。左傳莊公二十九年『凡師有鐘鼓曰伐。』杜預釋例曰『鳴鐘鼓以聲其過曰伐。』征伐必先聲其罪，故曰先話。
235 	２３札移十二『案惟壓，義不可通。惟，黃校元本馮本汪本活字本並作摧，是也。當據正。』左傳宣公十二年杜注曰『鯨鯢，大魚名，以喻不義之人，舌食小國。』僖公二十三年臧文仲曰『君其無謂邾小，□躉有毒，而況國乎！』移寶，應作移實。

《卷六》[View] [Edit] [History]
1 	神思第二十六１
2 	古人云：形在江海之上，心存魏闕之下；神思之謂也２。文之思也，其神遠矣３。故寂然凝慮，思接千載；悄焉動容，視通萬里；吟詠之間，吐納珠玉之聲；眉睫之前，卷舒風雲之色；其思理之致乎４。故思理為妙，神與物游５。神居胸臆，而志氣統其關鍵６；物沿耳目，而辭令管其樞機７。樞機方通，則物無隱貌；關鍵將塞，則神有遯心８。是以陶鈞文思，貴在虛靜，疏□五藏，澡雪精神９，積學以儲□，酌理以富才，研閱以窮照，馴致以懌一作繹顧校作繹辭１０，然後使玄解之宰，尋聲律而定墨；獨照之匠，窺意象而運斤；此蓋馭文之首術，謀篇之大端１１。夫神思方運，萬塗競萌，規矩虛位，刻鏤無形，登山則情滿於山，觀海則意溢於海，我才之多少，將與風雲而並驅矣１２。方其搦翰，氣倍辭前，暨乎篇成，半折心始。何則？意翻空而易奇，言徵實而難巧也１３。是以意授於思，言授於意１４，密則無際，疏則千里，或理在方寸而求之域表，或義在咫尺而思隔山河。是以秉心養術，無務苦慮，含章司契，不必勞情也１５。
3 	人之稟才，遲速異分，文之制體，大小殊功：相如含筆而腐毫，１６揚雄輟翰而驚夢，桓譚疾感於苦思１７，王充氣竭於思慮１８，張衡研京以十年１９，左思練都以一紀２０，雖有巨文，亦思之緩也。淮南崇朝而賦騷２１，枚皋應詔而成賦２２，子建援牘如口誦２３，仲宣舉筆似宿構２４，阮瑀據案顧校作□而制書２５，禰衡當食而草奏２６，雖有短篇，亦思之速也。若夫駿發之士，心總耍術，敏在慮前，應機立斷；覃思之人，情饒歧路，鑒在疑後，研慮方定２７。機敏故造次而成功，慮疑故愈久而致績２８。難易雖殊，並資博練。若學淺而空遲，才疏而徒速，以斯成器，未之前聞２９。是以臨篇綴慮，必有二患：理鬱者苦貧，辭溺者傷亂，然則博見一作聞黃雲御覽作見為饋貧之糧，貫一為拯亂之藥，博而能一，亦有助乎心力矣３０。
4 	若情數詭雜，體變遷貿。拙辭或孕於巧義，庸事或萌於新意，視布於麻，雖云未費，鈴木云張本作貴杼軸獻功，煥然乃珍３１。至於思表纖旨，文外曲致，言所不追，筆固知止。至精而後闡其妙，至變而後通其數，伊摯不能言鼎，輪扁不能語斤，其微矣乎３２！
5 	贊曰：神用象通，情變所孕。物以貌求，心以理應。汪作勝刻鏤聲律，萌芽比興。結慮司契，垂帷制勝。
6 	１　蕭子顯南齊書文學傳論『屬文之道，事出神思，感召無象，變化不窮。俱五聲之音響，而出言異句；等萬物之情狀，而下筆殊形。』文心上篇剖析文體，為辨章篇制之論；下篇商榷文術，為提挈綱維之言。上篇分區別囿。恢宏而明約；下篇探幽索隱，精微而暢朗。孫梅四六叢話謂彥和此書，總括大凡，妙抉其心，五十篇之內，百代之精華備矣，知言哉！茲將下篇二十篇，列表於次，可以知其組織之靡密：
7 	神思→性→風───────→情─────→附會┐
8 	│　│＼　　　　　　　│　┌──┐　　│
9 	│　│　↘　　　　　　│　│聲律│　　　│
10 	│　│　　通變─定勢　│　│章句│　　　├總術
11 	│　│　↗　　　　　　│　│麗辭│　　　│
12 	│　↓／　　　　　　　↓　│比興│　　　│
13 	體→骨───────→辨─┤誇飾├→物色┘
14 	│事類│
15 	│練字│
16 	│隱秀│
17 	│指瑕│
18 	│養氣│
19 	└──┘２　易下系辭『精義入神，以致用也。』韓康伯注曰『精義，物理之微者也。神寂然不動，感而遂通，故能乘天下之微，會而通其用也。』正義曰『精義入神以致用者，言先靜而後動。聖人用精粹微妙之義，入於神化，寂然不動，乃能致其所用。精義入神，是先靜也；以致用，是後動也；是動因靜而來也。』彥和『陶鈞文思貴在虛靜』之說本此。莊子讓王篇『中山公子牟謂瞻子曰，身在江海之上，心居乎魏闕之下，奈何！』案公子牟此語，謂身在草莽，而心懷好爵，故瞻子對以重生則輕利。彥和引之，以示人心之無遠不屆，與原文本義無關。
20 	３　黃先生文心雕龍札記以下簡稱札記。曰『此言思心之用，不限於身觀，或感物而造端，或憑心而構象，無有幽深遠近，皆思理之所行也。尋心智之象，約有二專：一則緣此知彼，有斠量之能；一則即異求同，有綜合之用。由此二方，以馭萬理，學術之原，悉從此出，文章之富，亦職茲之由矣。』４　陸機文賦曰『佇中區以玄覽，頤情志於典墳；老子曰『滌除玄覽。』河上公曰『心居玄冥之處，覽知萬物，故謂之玄覽。』遵四時以嘆逝，瞻萬物而思紛；瞻視萬物盛衰而思慮紛紜也。悲落葉於勁秋，喜柔條於芳春；心懍懍以懷霜，志眇眇而臨雲。詠世德之駿烈，誦先人之清芬；游文章之林府，嘉麗藻之彬彬；慨投篇而援筆，聊宣之乎斯文。』又曰『觀古今於須臾，撫四海於一瞬。』又曰『伊茲文之為用，固眾理之所因；恢萬里而無閡，通億載而為津。』５　札記曰『此言內心與外境相接也。內心與外境，非能一往相符會，當其窒塞，則耳目之近，神有不周；及其怡懌，則八極之外，理無不浹。然則以心求境，境足以役心；取境赴心，心難於照境。必令心境相得，見相交融，斯則成連所以移情，庖丁所以滿志也。』６　禮記孔子閑居『清明在躬，氣志如神。』正義曰『清，謂清靜，明，謂顯著，氣志變化，微妙如神。』據禮記此文，志氣當作氣志。
21 	７　物，謂事也，理也。事理接於心，心出言辭以明之。易上系辭『言行君子之樞機。』韓注『樞機，制動之主。』８　文賦曰『若夫應感之會，通塞之紀；來不可遏，去不可止；藏若景滅，行猶響起。方天機之駿利，夫何紛而不理；思風發於胸臆，言泉流於唇齒；紛威蕤盛貌。以馺遝，多貌。唯毫素之所擬；文徽徽以溢目。音泠泠而盈耳。及其六情底滯，志往神留，兀若枯木，豁若涸流；攬營魂以探頤，頓精爽於自求；理翳翳而愈伏，思乙乙難出之貌。其若抽。是以或竭情而多悔，或率意而寡尤；雖茲物之在我，非餘力之所□；物，事也；□，並也。言文之不來，非餘力之所並。故時撫空懷而自惋，吾未識夫開謂天機駿利。塞謂六情底滯。之所由。』陸士龍思劣，而其登遐頌，須臾便成，視之復謂可行，是思有利鈍之證。
22 	９　莊子知北游『老聃曰，汝齊戒疏□而心，澡雪而精神。』白虎通論五臟六府主性情曰『五臟者何也？謂肝心肺腎脾也。』又論五性六情曰『內有五臟六府，此情性之所由出入也。』疏瀹五臟，謂情性不可妄動，使人煩懣也。又論精神曰『精者靜也。神者恍惚。』變化之極，是即恍惚之義。陳立疏證曰『國語周語「祓除其心潔也。」注「精潔也。」潔有靜義。』莊子庚桑楚『徹志之勃，解心之繆，去德之累，達道之塞。富貴顯嚴名利六者，勃志也；容動色理氣意六者，繆心也；惡欲喜怒哀樂六者，累德也；去就取與知能六者，塞道也。此四六者不蕩，胸中則正，正則靜，靜則明，明則虛。』紀評曰『虛靜二字，妙入微茫。補出積學酌理，方非徒騁聰明。觀理真則思歸一□，直湊單微，所謂用志不分，乃疑於神。』札記曰『此與養氣篇參看。莊子之言曰「惟道集虛。」老子之言曰「三十幅共一轂，當其無，有車之用。」爾則宰有者無，制實者虛，物之常理也。文章之事，形態蕃變，條理紛紜，如令心無天游，適令萬狀相攘。故為文之術，首在治心，遲速縱殊，而心未嘗不靜，大小或異，而氣未嘗不虛。執璇機以運大象，處戶牖而得天倪，惟虛與靜之故也。』袁守定占畢叢談云『陸厥與沈休文書曰「王粲初征，他文未能稱是，楊修敏捷，暑賦彌日不獻；一人之思，遲速天懸；一家之文，工拙壤隔。」夫一人載筆為文，而有遲速工拙之不同者，何也？機為之耳。機鬯則文敏而工，機塞則文滯而拙，先正常養其文之所自出，蓋為此也。』１０此四語極有倫序。虛靜之至，心乃空明。於是稟經酌緯，追騷稽史，貫穿百氏，泛濫眾體，巨鼎細珠，莫非珍寶，然聖經之外，後世撰述，每雜邪曲，宜斟酌於周孔之理，辨析於毫厘之間，才富而正，始稱妙才。才既富矣，理既明矣，而理之蓄蘊，窮深極高，非淺測所得盡，故精研積閱閱有積歷之意。研，□也，審也，有精思漸得之意。以窮其幽微。及其耳目有沿，將發辭令，理潛胸臆，自然感應。若關鍵方塞而苦欲搜索，所謂理翳翳而愈伏，思乙乙其若抽，傷神勞情，豈復中用。懌，疑當作繹，繹，抽也，謂神理之致，須順自然，不可勉強也。札記曰『此下四語，其事皆立於神思之先，故曰「馭文之首術，謀篇之大端。」言於此未嘗致功，即徒思無益，故後文又曰「秉心養術，無務苦慮，含章司契，不必勞情。」言誠能秉心養術，則思慮不至有困；誠能含章司契，則情志無用徒勞也。紀氏以為彥和練字未穩，乃明於解下四字，而未遑細審上四字之過也。』袁守定占畢叢談曰『文章之道，遭際興會，攄發性靈，生於臨文之頃者也。然須平日餐經饋史，霍然有懷，對景感物，曠然有會，嘗有欲吐之言，難遏之意，然後拈題泚筆，忽忽相遭，得之在俄頃，積之在平日，昌黎所謂有諸其中是也。舍是雖刓精竭慮，不能益其胸之所本無，猶探珠於淵而淵本無珠，探玉於山而山本無玉，雖竭淵夷山以求之，無益也。』１１莊子養生主『古者謂是帝之縣解。』釋文『縣，音玄。』又齊物論『若有真宰。』玄解之宰謂心。禮記玉藻『卜人定龜，史定墨。』鄭注『視兆坼也。』此文所云定墨，不可拘滯本義。莊子天道『輪扁曰，斫輪徐則甘而不固，疾則苦而不入，不徐不疾，得之於手而應於心，口不能言，有數存焉於其間。臣不能以喻臣之子，臣之子亦不能受之於臣，是以行年七十而老斫輪。』獨照之匠語本此。意象，見上論說篇引王弼周易略例明象篇。莊子徐無鬼『匠石運斤成風。』１２文賦曰『伊茲事之可樂，固聖賢之所欽；課虛無以責有，叩寂寞而求音；函綿邈於尺素，吐滂沛乎寸心；言恢之而彌廣，思按之而逾深；播芳蕤之馥馥，發青條之森森；粲風飛而猋豎，鬱雲起乎翰林。體有萬殊，物無一量；文章之體有萬變之殊，眾物之形無一定之量也。紛紜揮霍，形難為狀。紛紜，亂貌，揮霍，疾貌。辭程才以效伎，意司契而為匠；眾辭俱湊，若程才效伎；取舍由意，類司契為匠。在有無而僶俛，當淺深而不讓；雖離方而遯員，期窮形而盡相。方圓，謂規矩也。言文章在有方圓規矩也。故夫誇目者尚奢，愜心者貴當；其事既殊，為文亦異，故欲誇目者，為文尚奢，欲快心者，為文貴當。愜，猶快也。言窮者無隘，論達者唯曠。其言窮賤者，立說無非湫隘；其論通達者，發言唯存放曠。』１３言語為表彰思想之要具，學者之恆言也。然其所以表彰思想者，果能毫發無遺憾乎？則雖知言善思者，必又苦其不能也。思想上精密足以區別，而言語有不足相應者；思想上有精密之區別，言語且有不存者。無論何種言語，其代表思想，雖有程度之差，而缺憾則一也。據此，知言語不能完全表彰思想，而為言語符號之文字，因形體聲音之有限，與文法慣習之拘牽，亦不能與言語相合而無間。故思想發為言語，已經一層障礙，由言語而著竹帛，又受一次朘剝，則文字與思想之間，固有不可免之差殊存矣。陸士衡曰『恆患意不稱物，文不逮意。』彥和亦曰『暨乎篇成，半折心始。』由此觀之，孔子辭達之訓，誠難能而可貴矣。黃庭堅與王觀復書引此難巧作難工。
23 	１４歐陽建言意盡論曰『古今務於正名，聖賢不能去言，其故何也？誠以理得於心，非言不暢；物定於彼，非名不辯，言不暢志，則無以相接；名不辯物，則鑒識不顯。鑒識顯而名品殊，言稱接而情志暢，原其所以，本其所由，非物有自然之名，理有必定之稱也。欲辯其實，則殊其名；欲宣其志，則立其稱。名逐物而遷，言因理而變，此猶聲發響應，形存影附，不得相與為二矣。茍其不二，則言無不盡矣。』全晉文百九卷言之盡意與否，為當時學者間爭論一大問題，茲可不論，彥和謂『密則無際，』則似謂言盡意也，上文云『半折心始，』蓋指常人言之，非所喻於聖賢之典謨。
24 	１５『密則無際，』即上文所云『樞機方通，則物無隱貌。』『疏則千里，』即上文所云『關鍵將塞，則神有遯心。』紀評曰『意在游心虛靜，則腠理自解，興象自生，所謂自然之文也。而「無務苦慮，不必勞情」等字，反似教人不必冥搜力索，此結字未穩，詞不達意之處，讀者毋以詞害意。』案紀氏之說非是。『或理在方寸』以下指『疏則千里』而言，夫關鍵將塞，神有遯心，雖窮搜力索何益。若能秉心養術。含章司契，則樞機常通，萬塗競萌，正將規矩虛位，刻鏤無形，又安見其不加經營運用之功耶！
25 	１６漢書枚皋傳『司馬相如善為文而遲，故所作少而善於皋。』西京雜記二『司馬相如為上林子虛賦，意思蕭散，不復與外事相關，控引天地，錯綜古今，忽然如睡，煥然而興，幾百日而後成。』御覽八十八引漢武故事曰『上好詞賦，每行幸及奇獸異物，輒命相如等賦之，上亦自作詩賦數百篇，下筆而成，初不留思。相如造文彌時而後成，上每嘆其工妙。謂相如曰「以吾之速，易子之遲，可乎？」相如曰「於臣則可，未知陛下何如耳。」上大笑而不責。』此皆言相如文遲，含筆腐毫之說，想彥和以意為之。
26 	１７全後漢文十四輯桓譚新論祛蔽篇『余少時見揚子雲之麗文高論，不自量年少新進，而猥欲逮及。嘗激一事而作小賦，用精思太劇，而立感動發病，彌日瘳。子雲亦言成帝時，趙昭儀方大幸。每上甘泉，詔令作賦，為之卒暴，思慮精苦，賦成遂困倦小臥，夢其五臟出在地，以手收而內之。及覺病喘悸，大少氣，病一歲。由此言之，盡思慮，傷精神也。』１８論衡對作篇『夫論說者閔世憂俗，與衛驂乘者同一心矣。愁精神而幽魂魄，動胸中之靜氣，賊年損壽，無益於性，禍重於顏回，違負黃老之教，非人所貪，不得已故為論衡。』後漢書王充傳『充好論說，始若詭異，終有理實。以為俗儒守文，多失其真。乃閉門潛思，絕慶吊之禮，戶牖墻壁，各置刀筆，著論衡八十五篇，二十餘萬言。年漸七十，志力衰耗，乃造養性書十六篇，裁節嗜欲，頤神自守。』１９後漢書張衡傳『時天下承平日久，自王侯以下，莫不逾侈。衡乃擬班固兩都作二京賦，因以諷諫。精思傅會，十年乃成。』２０文選三都賦序李善注引臧榮緒晉書曰『左思字太沖，齊國人。少博覽文史，欲作三都賦，乃詣著作郎張載訪岷邛之事。遂構思十稔，門庭藩溷，皆著紙筆，遇得一句即疏之。賦成，張華見而咨嗟，都邑豪貴，競相傳寫。』札記曰『案張左二文之遲，非盡由思力之緩，蓋敘述都邑，理資實事，故太沖嘗從蜀士問其方俗山川。是則其緩亦半由儲學所致也。』袁枚歷代賦話序曰『古無志書，又無類書，是以三都兩京，欲敘風土物產之美，山則某某，水則某某，草木鳥獸蟲魚則某某，必加窮搜博訪，精心致思之功，是以三年乃成，十年乃成，而一成之後，傳播遠邇，至於紙貴洛陽。蓋不徒震其才藻之華，且藏之巾笥，作志書類書讀故也。今志書類書，美矣備矣，使班左生於今日，再作此賦，不過翻擷數日，立可成篇，而傳抄者亦無有也。』２１見詮賦篇。札移十二『高誘淮南子序云「詔使為離騷賦，自旦受詔，日早食已上，」即彥和所本也。漢書淮南王傳云「武帝使為離騷傳；」王逸楚辭序又云作「離騷經章句；」並與淮南序不同。傳及章句非崇朝所能成，疑高說得之。』可參閱辨騷篇。
27 	２２漢書枚皋傳『上有所感，輒使賦之。為文疾，受詔輒成，故所賦者多。』西京雜記三『枚皋文章敏疾，長卿制作淹遲，皆盡一時之譽。而長卿首尾溫麗，枚皋時有累句，故知疾行無善跡矣。』２３文選楊德祖答臨淄侯箋『又嘗親見執事，握牘持筆，有所造作，若成誦在心，借書於手，曾不斯須，少留思慮。』魏志陳思王傳『年十歲餘，誦讀詩論及辭賦數十萬言。善屬文。太祖嘗視其文，謂植曰「汝倩人邪？」植跪曰「言出為論，下筆成章，顧當面試，奈何倩人。」時鄴銅爵臺新成，太祖悉將諸子登臺，使各為賦，植援筆立成，可觀。』２４魏志王粲傳『善屬文，舉筆便成，無所改定，時人常以為宿構。然正復精意覃思，亦不能加也。』２５魏志王粲傳注引典略曰『太祖嘗使瑀作書與韓遂。時太祖適近出，瑀隨從，因於馬上具草。書成呈之。太祖攬筆欲有所定，而竟不能增損。』案，當依顧校作□。
28 	２６後漢書禰衡傳『劉表嘗與諸文人共草章奏，並極其才思。時衡出，還見之，開省未周，因毀以抵地。表憮然為駭。衡乃從求筆札，須臾立成，辭義可觀。表大悅，益重之。』衡傳又曰『黃祖長子射，時大會賓客，人有獻鸚鵡者，射舉卮於衡曰「願先生賦之，以娛嘉賓。」衡攬筆而作，文無加點，辭採甚麗。』案草奏一事，當食作賦又一事，彥和云『當食草奏，』殆合兩事而言之。
29 	２７札記曰『此言文有遲速，關乎體性，然亦舉其大概而已。世固有為文常速，忽窘於數行。為文每遲，偶利於一首。此由機有通滯，亦緣能有短長。機滯者驟難求通，能長者早有所豫，是故遲速之狀，非可以一理齊也。』２８陸士龍集與兄平原書『憶兄常云，文後成者恆謂之佳。』黃叔琳曰『遲速由乎稟才，若垂之於後，則遲速一也，而遲常勝速。枚皋百賦無傳，相如賦皆在人口，可驗。』羅大經鶴林玉露云『昌黎志孟東野云「□目怵心，刃迎縷解，鉤章棘句，掏擢胃腎，」言其得之艱難。贈崔立之云「朝為百賦猶鬱怒，暮作千詩轉遒緊，搖毫擲簡自不供，頃刻青紅浮海蜃，」言其得之容易。餘謂文章要在理意深長，辭語明粹，足以傳世覺後，豈但誇多鬥速於一時哉。』２９古今文士之成名，半由於天才，半由於學力，失一焉則其所至必畫。若夫學淺才疏而徒以敏捷為能，是猶跛鱉不積跬步，而妄冀千里也。故彥和決絕其辭曰『以斯成器，未之前聞。』劉定之劉氏雜志曰『韓退之自言口不絕吟於六藝之文，手不停披於百家之篇，貪多務得，繼晷窮年，其勤至矣。而李翱謂退之下筆時，他人疾書之，寫誦之，不是過也，其敏亦至矣。蓋其取之也勤，故其出之也敏。後之學者，束書不觀。游談無根，乃欲刻燭畢韻，舉步成章，仿佛古人，豈不難哉。』３０理貧者救之以博，辭亂者救之以練。紀評曰『指出本原工夫，總結前二段。』韓詩外傳二『凡治氣養心之術，莫慎一好，好一則博，博則精，精則神，神則化，是以君子務結心乎一也。』３１『情數詭雜，體變遷貿，』隱示下篇將論體性。文心各篇前後相銜，必於前篇之末，預告後篇所將論者，特為發凡於此。札記曰『此言文貴修飾潤色。拙辭孕巧義，修飾則巧義顯；庸事萌新意，潤色則新意出。凡言文不加點，文如宿構者，其刊改之功，已用之平日，練術既熟，斯疵累漸除，非生而能然者也。』布之於麻，雖云質量相若，然既加杼軸，則煥然可珍矣。
30 	３２呂氏春秋本味篇『湯得伊尹，祓之於廟，明日設朝而見之。說湯以至味曰，鼎中之變，精妙微纖，口弗能言，志弗能喻。』高誘注云『鼎中品味，分齊纖微，故曰不能言也，志意揆度，不能諭說。』紀評曰『補出刊改乃工一層，及思入希夷，妙絕蹊徑，非筆墨所能摹寫一層，神思之理，乃括盡無餘。』
31 	體性第二十七
32 	夫情動而言形，理發而文見，蓋沿隱以至顯，因內而符外者也。然才有庸□，氣有剛柔，學有淺深，習有雅鄭，並情性所鑠，顧校作爍陶染所凝，是以筆區云譎，文苑波詭者矣１。故辭理庸□，莫能翻其才；風趣剛柔，寧或改其氣２；事義淺深，未聞乖其學３；體式雅鄭，鮮有反其習４；各師成心，其異如面５。若總其歸塗，則數窮八體：一曰典雅，二曰遠奧，三曰精約，四曰顯附，五曰繁縟，六曰壯麗，七曰新奇，八曰輕靡。典雅者，鎔式經誥，方軌儒門者也；遠奧者，馥採典文，經理玄宗者也；精約者，覈字省句，剖析毫厘者也；顯附者，辭直義暢，切理厭心者也，繁縟者，博喻釀採，煒燁枝派者也；壯麗者，高論宏裁，卓爍顧校作鑠異採者也；新奇者，擯古競今，危側趣詭者也；輕靡者，浮文弱植，縹緲附俗者也。故雅與奇反，奧與顯殊，繁與約舛，壯與輕乖，文辭根葉，苑囿其中矣６。
33 	若夫八體屢遷７，功以學成８，才力居中，肇自血氣；氣以實志，志以定言，吐納英華，莫非情性。是以賈生俊發，故文潔而體清９；長卿傲誕，故理侈而辭溢１０；子雲沈寂，故志隱而味深１１；子政簡易，故趣昭而事博１２；孟堅雅懿，故裁密而思靡１３；平子淹通，故慮周而藻密１４；仲宣躁銳，故穎出而才果１５；公幹氣褊，故言壯而情駭１６；嗣宗俶儻，故響逸而調遠１７；叔夜□俠，故興高而採烈１８；安仁輕敏，故鋒發而韻流１９；士衡矜重，故情繁而辭隱２０；觸類以推，表裏必符。豈非自然之恆資，才氣之大略哉！２１
34 	夫才有天資，學慎鈴木云玉海作謹始習２２，斫梓染絲，功在初化，器成彩定，難可翻移。故童子雕琢，黃雲孫氏本作瑑必先雅制，沿根討葉，思轉自圓，八體雖殊，會通合數，得其環中，則輻輳相成。故宜摹體以定習，因性以練才，文之司南，用此道也２３。
35 	贊曰：才性異區，文辭黃雲馮本校作體繁詭。辭為膚根，志實骨髓。雅麗黼黻，淫巧未紫。習亦凝一作疑真，２４功沿漸靡。
36 	１　札記曰『體斥文章形狀，性謂人性氣有殊，緣性氣之殊而所為之文異狀。然性由天定，亦可以人力輔助之，是故慎於所習。此篇大恉在斯。』又曰『才氣本之情性，學習並歸陶染，括而論之，性習二者而已。』李詳黃注補正曰『揚雄甘泉賦「於是大廈雲譎波詭。」注孟康曰「言廈屋變巧，乃為雲氣水波相譎詭也。」』２　札記曰『風趣即風氣，或稱風氣，或稱風力，或稱體氣，或稱風辭，或稱意氣，皆同一義。氣有清濁，亦有剛柔，誠不可力強而致。為文者欲練其氣，亦惟於用意裁篇致力而已。風骨篇云「深乎風者述情必顯。」又云「思不環周，索莫乏氣，無風之驗。」可知情顯為風深之符，思周乃氣足之證，彼舍情思而空言文氣者，蕩蕩如系風捕景，烏可得哉！』３　見事理之淺深，系乎學力之程度，若學淺而欲出深義，弊精勞神，不可得已。
37 	４　札記曰『體式全由研閱而得，故云鮮有反其習。』俗學不能發雅議，是故當慎所習也。
38 	５　莊子齊物論『夫隨其成心而師之。』郭象注曰『夫心之足以制一身之用者，謂之成心。』左傳襄公三十一年『人心之不同，如其面焉。』６　札記曰『八體之成，兼因性習，不可指若者屬辭理，若者屬風趣也。又彥和之意，八體並陳，文狀不同，而皆能成體，了無輕重之見存於其間。下文云「雅與奇反，奧與顯殊，繁與約舛，壯與輕乖，」然此處文例，未嘗依其次第，故知塗轍雖異，樞機實同，略舉畛封，本無軒輊也。』案彥和於新奇輕靡二體，稍有貶意，大抵指當時文風而言。次節列舉十二人，每體以二人作證。獨不為末二體舉證者，意輕之也。
39 	典雅者，鎔式經誥，方軌儒門者也。若孟堅平子所作者是，義歸正直，辭取雅馴，皆入此類。若班固典引，潘勖冊魏公九錫文之流是也。自此以下八條，有用札記語者，有出自鄙見者，札記書具在，不復分別，以省煩累。遠奧者，馥馥當作復，總術篇云，奧者復隱。採典文，經理玄宗者也。若嗣宗叔夜所作者是。理致淵深，辭採微妙，皆入此類。若阮籍大人先生論，稽康聲無哀樂論之流是也。精約者，覈字省句，剖析毫厘者也。若賈生仲宣所作者是。斷義務明，練辭務簡，皆入此類。若賈誼過秦論，王粲登樓賦之流是也。顯附者，辭直義暢，切理厭心者也。若子政安仁所作者是。言惟折中，情必曲盡，皆入此類。若劉向諫起昌陵疏，潘岳閑居賦之流是也。
40 	繁縟者，博喻釀採，禮記內則釀之蓼。注釀謂切雜之也。煒燁枝派者也。若子雲士衡所作者是。辭採紛披，意義稠復。皆入此類，若揚雄甘泉賦，陸機豪士賦序之流是也。壯麗者，高論宏裁，卓爍異採者也。若長卿公干所作者是。陳義俊偉，措辭雄瑰，皆入此類。若司馬相如大人賦，潘岳籍田賦之流是也。新奇者，擯古競今，危側趣詭者也。詞必研新，意必矜□，皆入此類，得者如潘岳澤蘭金鹿哀辭。見哀吊篇。失者如王融曲水詩序之流是也。如侮食來王之句，好奇而致訛者也。輕靡者，浮文弱植，縹緲附俗者也。辭須蒨秀，意取柔靡，皆入此類。若梁元帝蕩婦秋思賦，徐陵玉臺新詠序之流是也。
41 	才略篇云『殷仲文之孤興，謝叔源之閑情，並解散辭體，縹緲浮音，雖滔滔風流，而大澆文意。』７　札記曰『此語甚為明□。人之為文，難拘一體，非謂工為典雅者，遂不能為新奇，能為精約者，遂不能為繁縟，下文云「八體雖殊，會通合數，得其環中，則輻輳相成。」此則撣本之談，通變之術，異夫膠柱鍥舟之見者矣。』８　札記曰『此句已下至才氣之大略句，皆言學習之功，雖可自致，而情性所定，亦有大齊，故廣舉前文以為證。』案抱樸子自敘篇『洪年十五六時，所作詩賦雜文，當時自謂可行；至於弱冠，更詳省之，殊多不稱意。夫才未必為增也，直所覽差廣，而覺妍蚩之別。』才不必增而學可廣，亦可以證彥和之說。
42 	９　札記曰自此至士衡矜重，多錄札記語。『史記屈賈列傳「廷尉乃言賈生年少，頗通諸子百家之書。文帝召以為博士。是時賈生年二十餘，最為少，每詔令議下，諸老先生不能言，賈生盡為之對。」此俊發之徵。』神思篇駿發之士，此俊字疑當作駿。
43 	１０文選謝惠連秋懷詩注引嵇康高士傳贊曰『長卿慢世，越禮自放；犢鼻居市，不恥其狀；託疾避患，蔑此卿相；乃至仕人，超然莫尚。』此傲誕之徵。
44 	１１漢書揚雄傳『默而好深湛之思，清靜亡為，少耆欲。』此沈寂之徵。
45 	１２漢書劉向傳『向為人簡易無威儀，廉靖樂道，不交接世俗。』此簡易之徵。
46 	１３後漢書班固傳『及長，遂博貫載籍，九流百家之言無不窮究。性寬和容眾，不以才能高人。』此雅懿之徵。
47 	１４後漢書張衡傳『通五經，貫六藝，雖才高於世，而無驕尚之情。常從容淡靜，不好交接俗人。』此淹通之徵。
48 	１５案程器篇：仲宣輕脆以躁競。此銳疑是競字之誤。魏志杜襲傳：『王粲性躁競。』此彥和所本。
49 	１６魏志王粲傳注引典略載楨平視太子夫人甄氏事。謝靈運擬鄴中集詩序曰『楨卓犖偏人。』此氣褊之徵。
50 	１７魏志王粲傳『籍才藻艷逸，而倜儻放蕩，行己寡欲，以莊周為模。』此俶儻之徵。晉書本傳詳載其行事。
51 	１８魏志王粲傳『康文辭壯麗，好言老莊而尚奇任俠。』注引康別傳曰『孫登謂康曰，君性烈而才□。』此任俠之徵。嵇康幽憤詩自述其個性最確切。興高，謂旨趣高邁，採烈，謂言辭峻烈。
52 	１９晉書潘岳傳『岳性輕躁趨世利，與石崇等諂事賈謐，每候其出，輒望塵而拜，構愍懷之文，岳之辭也。』此輕敏之徵。文選籍田賦注引臧榮緒晉書曰『岳總角辯慧，摛藻清艷。』才略篇『潘岳敏給。』２０晉書陸機傳『機服膺儒術，非禮不動。』此矜重之徵。
53 	２１紀評曰『此亦約略大概言之。不必皆確。百世以下，何由得其性情。人與文絕不類者，況又不知其幾耶。』案彥和所舉賈生以下十二人，並指其才性而言。才性內蘊，文辭外發。大抵雅正之人，其言真實，巧詐之徒，其言佞偽。即如潘嶽行事卑污，而閑居秋興，儼然高士；正以稟性輕敏，故能辭無不可。若謂滿紙仁義，即是聖賢，偶賦閑情，便疑狂童，以此論文，未免淺拙，彥和不若是之愚也。
54 	２２札記曰『自此已下，言性非可力致，而為學則在人。雖才性有偏，可用學習以相補救。如令所習紕繆，亦足以賊其天性，縱姿淑而無成。貴在省其所短，因其所長，加以陶染之功，庶成器服之美，若習與性乖，則勤苦而罕效，性為習誤，則劬勞而鮮成。性習相資，不宜或廢。求其無弊，惟有專練雅文，此定習之正術，性雖異而可共宗者也。』紀評曰『歸到慎其先入，指出實地功夫。蓋才難勉強，而學可自為，故篇內並衡而結穴側注。』莊子則陽篇『冉相氏得其環中以隨成。』郭象曰『居空以隨物，而物自成。』才有天資，有當作由。
55 	２３王闓運湘綺樓文集論文曰『文有時代而無家數，今所以不及古者，習俗使之然也，韓退之遂云，非三代兩漢之書不敢觀，如是僅得為擬古之文，及其應世，事跡人地，全非古所有，則失其故步，而反不如時手駕輕就熟也。明人號為復古，全無古色，即退之文亦豈有一句似子長揚雄耶。故知學古當漸漬於古，先作論事理短篇，務使成章，取古人成作，處處臨摹，如仿書然，一字一句，必求其似。如此者家書帳記，皆可摹古，然後稍記事，先取今事與古事類者比而作之，再取今事與古事遠者比而附之，終取今事為古所絕無者改而文之，如是非十餘年之專功，不能到也。人病在好名欲速，偷懶姑息，孰肯而刊楮七日以削棘猴。故自唐以來，絕無一似古之文，唯八家為易似耳。今貶八家不得言文，及其作文，更不如八家，以八家亦自有二三年工力乃可至耳。詩則有家數，易摹擬，其難亦在於變化，於全篇摹擬中能自運一兩句，久之可一兩聯，久之可一兩行，則自成家數矣。成家之後，亦防其泛濫。詩者持也，持其所得而謹其易失，其功無可懈者。』２４文辭，當作文體，與上句才性相對成文。膚根，根當作葉。朱紫，當作青紫。紀評曰『疑字是。莊子乃疑於神，正作疑字。後人或作凝，或作擬，皆不知妄改。』案凝字似不誤。上文云『陶染所凝。』此云『習亦凝真。』真者，才氣之謂，言陶染學習之功，亦可凝積而補成才氣也。
56 	遍照金剛文鏡秘府論卷四論體篇可與本篇參閱，附錄於下：凡制作之士，祖述多門，人心不同，文體各異。較而言之，有博雅焉，有清典焉，有綺艷焉，有宏壯焉，有要約焉，有切至焉。夫模範經誥，褒述功業，淵乎不測，詳哉有閑，博雅之裁也。敷演情志，宣昭德音，植義必明，結言唯正，清典之致也。體其淑姿，因其壯觀，文章交映，光彩傍發，綺艷之則也。魁張奇偉，闡耀威靈，縱氣凌人，揚聲駭物，宏壯之道也。指事述心，斷辭趣理，儆而能顯，少而斯洽，要約之旨也。舒陳哀憤，獻納約戒，言唯折中，情必曲盡，切至之功也。至如稱博雅則頌論為其標；頌明功業，論陳名理，體貴於弘，故事宜博；理歸於正，故言必雅也。語清典則銘贊居其極；銘題器物，贊述功能，皆限以四言，分有定準，言不沈膇，故聲必清，體不詭雜，故辭必典也。陳綺艷則詩賦表其華；詩兼聲色，賦敘物象，故言資綺靡，而文極華艷。敘宏壯則詔檄振其響；詔陳王命，檄敘軍容，宏則可以及遠，壯則可以威物。論要約則表啟擅其能；表以陳事，啟以述心，皆施之尊重，須加肅敬，故言在於要，而理歸於約。言切至則箴誄得其實；箴陳戒約，誄述哀情，故義資感動，言重切至也。凡斯六事，文章之通義焉。茍非其宜，失之遠矣。。
57 	博雅之失也緩，清典之失也輕，綺艷之失也淫，宏壯之失也誕，要約之失也簡，切至之失也直。體大義疏，辭引聲滯，緩之致焉。文體既大，而義不周密，故雲疏；辭雖引長，而聲不通利，故云滯也。理入於浮，言失於淺，輕之起焉。敘事為文，須得其理，理不甚會，則覺其浮；言須典正，涉於流俗，則覺其淺。體貌違方，逞欲過度，淫以興焉。文雖綺艷，猶準其事類相當，比擬敘述，不得體物之貌而違於道，逞己之心而過於制也。制傷迂闊，辭多詭異，誕則成焉。宏壯者亦須準量事類，可得施言，不可漫為迂闊，虛陳詭異也。情不申明，事有遺漏，簡自見焉。謂論心意不能盡申，敘事理又有所闕焉也。體尚專直，文好指斥，直乃行焉。謂文體不經營，專為直詈，言無比附，好相指斥也。故詞人之作也，先看文之大體，隨而用心，謂上所陳文章六種，是其本體也。導其所宜，防其所失，博雅清典綺艷宏壯要約切至等是所宜，緩輕淫簡誕直等是所失。故能辭成練覈，動合規矩。而近代作者，好尚互舛，茍見一塗，守而不易，至令摛章綴翰，罕有兼善，豈才思之不足，抑由體制之未該也。
58 	風骨第二十八１
59 	詩總六義，風冠其首，斯乃化感之本源，志氣之符契也２。是以怊悵述情，必始乎風，沈吟鋪辭，莫先於骨３。故辭之待骨，如體之樹骸，情之含風，猶形之包氣。結言端直，則文骨成焉；意氣駿爽，則文風清一作生焉４。若豐藻克贍，風骨不飛，則振採失鮮，負聲無力。是以綴慮裁篇，務盈守氣，剛健既實，輝光乃新，其為文用，譬征鳥之使翼也５。故練於骨者，析辭必精，深乎風者，述情必顯。捶字堅而難移，結響凝而不滯，此風骨之力也６。若瘠義肥辭，繁雜失統，則無骨之徵也７。思不環周，索莫元作課楊改乏氣，元作風楊改則無風之驗也８。昔潘勖錫魏，思摹經典，群才韜筆，乃其骨髓畯鈴木云黃氏原本駿作峻也９；相如賦仙，氣號凌雲，蔚為辭宗，迺其風力遒也１０。能鑒斯要，可以定文，茲術或違，無務繁採１１。
60 	故魏文稱文以氣為主，氣之清濁有體，不可力強而致；故其論孔融，則云體氣高妙；論徐幹，則雲時有齊氣１２；論劉楨，則云一本下有時字有逸氣１３。公幹亦云，孔氏卓卓，信含異氣，筆墨之性，殆不可勝，並重氣之旨也１４。夫翬翟備色，而翾孫云御覽五八五作翔翥百步，肌豐而力沈也。鷹隼乏孫云御覽作無採，而翰飛戾天，骨勁而氣猛也；文章才力，有似於此。若風骨乏採，則鷙集翰林，採乏風骨，則雉竄文囿，唯孫云御覽作若藻耀而高翔，固文筆孫云御覽作章之鳴鳳也１５。
61 	若夫鎔鑄一作冶經典之範，翔集子史之術，洞曉情變，曲昭文體，然後能孚汪作莩甲新意，雕畫奇辭１６。昭體故意新而不亂，曉變故辭奇而不黷。若骨採未圓，風辭未練，而跨略舊規，馳騖新作，雖獲巧意，危敗亦多，豈空結奇字，紕繆而成經黃雲案馮本經顧校作輕矣１７。周書云，辭尚體要，弗惟好異。蓋防文濫也１８。然文術多門，各適所好，明者弗授，學者弗師。於是習華隨侈，流遁忘反。若能確乎正式，使文明以健，則風清骨峻，篇體光華。能研諸慮，何遠之有哉１９！
62 	贊曰：情與氣偕，辭共體並。文明以健，珪璋乃騁黃雲案馮本騁譚校作聘２０。蔚彼風力，嚴此骨鯁。才鋒峻立，符採克炳。
63 	１　札記曰『二者皆假於物以為喻。文之有意，所以宣達思理，綱維全篇，譬之於物，則猶風也。文之有辭，所以攄寫中懷，顯明條貫，譬之於物，則猶骨也。必知風即文意，骨即文辭，然後不蹈空虛之弊。或者舍辭意而別求風骨，言之愈高，即之愈渺，彥和本意不如此也。紬誦斯篇之辭，其曰「怊悵述情，必始於風，沈吟鋪辭，莫先於骨」者，明風緣情顯，辭緣骨立也。其曰「辭之待骨，如體之樹骸，情之含風，猶形之包氣」者，明體恃骸以立，形恃氣以生。辭之於文，必如骨之於身，不然，則不成為辭也；意之於文，必若氣之於形，不然，則不成為意也。其曰「結言端直，則文骨成焉，意氣駿爽，則文風清焉」者，明言外無骨，結言之端直者，即文骨也；意外無風，意氣之駿爽者，即文風也。其曰「豐藻克贍，風骨不飛」者，即徒有華辭，不關實義者也。其曰「綴慮裁篇，務盈守氣」者，即謂文以命意為主也。其曰「練於骨者，析辭必精，深乎風者，述情必顯」者，即謂辭精則文骨成，情顯則文風生也。其曰「瘠義肥辭，無骨之徵，思不環周，無氣之徵」者，明治文氣以運思為要，植文骨以修辭為要也。其曰「情與氣偕，辭共體並」者，明氣不能自顯，情顯則氣具其中，骨不能獨章，辭章則骨在其中也。
64 	綜覽劉氏之論，風骨與意辭，初非有二。然則察前文者，欲求其風骨，不能舍意與辭也；自為文者，欲健其風骨，不能無注意於命意與修辭也。風骨之名，比也；意辭之實，所比也。今舍其實而求其名，則適令人迷罔而不得所歸宿。彥和既明言風骨即辭意，復恐學者失命意修辭之本而以奇巧為務也，故更揭示其術曰「鎔鑄經典之範，翔集子史之衢，洞曉情變，曲昭文體，然後能孚甲新意，雕畫奇辭，昭體故意新而不亂，曉變故辭奇而不黷。」明命意修辭，皆有法式，合於法式者，以新為美，不合法式者，以新為病。推此言之，風藉意顯，骨緣辭章，意顯辭章，皆遵軌轍，非夫弄虛響以為風，結奇辭以為骨者矣。大抵舍人論文，皆以循實反本酌中合古為貴，全書用意，必與此符。風骨篇之說易於凌虛。故首則詮釋其實質，繼則指明其徑途，仍令學者不致迷罔，其斯以為文術之圭臬者乎。』２　本篇以風為名，而篇中多言氣。廣雅釋言『風，氣也。』莊子齊物論『大塊噫氣，其名為風。』詩大序『風以動之。』蓋氣指其未動，風指其已動，國風所陳，多男女飲食之事，故曰『化感之本源，志氣之符契。』３　志氣有感而動，其所述之情始真。情採篇云『風雅之興，志思蓄憤，而吟詠情性，以諷其上，』是也。及其鋪辭造句，必鍛煉以求端直，言與意適相合符，不得空結腴辭，濫謂之骨焉。
65 	４　風即文意，骨即文辭，黃先生論之詳矣。竊復推明其義曰，此篇所雲風情氣意，其實一也，而四名之間，又有虛實之分。風虛而氣實，風氣虛而情意實，可於篇中體會得之。辭之與骨，則辭實而骨虛。辭之端直者謂之辭，而肥辭繁雜亦謂之辭，惟前者始得文骨之稱，肥辭不與焉。
66 	５　『豐藻克贍』下四語，謂瘠義肥辭，其弊若此。『務盈守氣，』謂文以情志為主也。禮記月令『季冬之月，征鳥厲疾。』正義曰『征鳥，謂鷹隼之屬也。時殺氣盛極，故鷹隼之屬，取鳥捷疾嚴猛也。』此以征鳥氣盛為喻。
67 	６　淮南子道應訓高誘注『捶，鍛擊也。』捶字堅而難移，則析辭精而練於骨矣。義詳練字章句兩篇。札記曰『結響凝而不滯者，此緣意義充足，故聲律暢調。凝者不可轉移，聲律以凝為貴，猶捶字以堅為貴也。不滯者，由思理圓周，天機駿利，所以免於滯澀之病也。』７　辭必與義相適，若義瘠而辭過繁，則雜亂失統，失統即無骨矣。唐文粹卷八十四杜牧答莊充書曰『凡為文以意為主，以氣為輔；以辭彩章句為之兵衛。未有主彊盛而輔不飄逸者，兵衛不華赫而莊整者。四者高下圓折步驟，隨主所指，如鳥隨鳳，魚隨龍，師眾隨湯武，騰天潛泉，橫裂天下，無不如意。茍意不先立，止以文彩辭句繞前捧後，是辭愈多而理愈亂，如入闤闠，紛紛然莫知其誰，暮散而已。是以意全勝者，辭愈樸而文愈高，意不勝者，辭愈華而文愈鄙，是意能遣辭，辭不能成意，大抵為文之旨如此。』８　思理不周，條貫失序，安得有駿爽之風。
68 	９　潘文規範典誥，辭至雅重，為九錫文之首選，其事鄙悖而文足稱者，練於骨之功也。說文『畯，農夫也。』畯是峻之誤，下雲風清骨峻。
69 	１０漢書司馬相如傳『相如以為列仙之儒，居山澤間，形容甚臞，此非帝王之仙意也。乃遂奏大人賦。相如既奏大人賦，天子大說，飄飄有陵雲氣游天地之間意。』補注引李慈銘曰『史記游上有似字，此十二字為一句。揚雄傳「帝反縹縹有陵雲之志，」可證。』李詳補正曰『漢書敘傳述司馬相如蔚為辭宗，賦頌之首。』札記曰『此贊其命意之高。』詩破斧傳曰『遒，固也。』１１風骨並善，固是高文；若不能兼，寧使骨勁，慎勿肌豐；瘠義肥辭，所不取也。故下文云『並重氣之旨；』又云『鷙集翰林，雉竄文囿。』１２此魏文帝典論論文語。典論曰『文以氣為主，氣之清濁有體，不可力強而致。譬諸音樂，曲度雖均，節奏同檢，至於引氣不齊，巧拙有素，雖在父兄，不能以移子弟。』細審文意，所謂氣之清者，即彥和云『意氣駿爽，則文風清焉』之風。文風之清，其關鍵在意氣駿爽。故文帝論孔融體氣高妙，以融為人性近高明也；徐幹為人恬淡優柔，性近舒緩，故曰時有齊氣。李善注曰『言齊俗文體舒緩，而徐幹亦有斯累。』漢書地理志曰『故齊詩曰，「子之營兮，遭我乎嶩之間兮。」此亦其舒緩之體也。』１３文選魏文帝與吳質書『公幹有逸氣，但未遒耳。』顏氏家訓文章篇『凡為文章，猶人乘騏驥，雖有逸氣，當以銜勒制之，勿使流亂軌躅，故意填坑岸也。』才略篇曰『劉楨情高以會採。』情高，故有逸氣，未遒，謂有時至流亂軌躅也。
70 	１４劉楨論孔融文佚。觀其語意，推重融文甚至。
71 	１５紀評曰『風骨乏採是陪筆，開合以盡意耳。』案紀說非是。夏侯湛昆弟誥，蘇綽大誥之屬，不得謂為無風骨，而藻採不足，故喻以鷙集翰林。採乏風骨，則齊梁文章通病也。王應麟辭學指南引此文作『若藻耀而高翔，固文章鳴鳳也。』１６辭學指南引鑄作冶，孚作莩，雕作雕。
72 	１７藝文類聚二十五梁簡文帝誡當陽公大心書『立身先須謹重，文章且須放蕩。』放蕩之教，彥和所譏為危敗亦多者也。顏氏家訓文章篇『文章當以理致為心腎，氣調為筋骨，事義為皮膚，華麗為冠冕。今世相承，趨末棄本，率多浮艷，辭與理競，辭勝而理伏；事與才爭，事繁而才損。放逸者流宕而忘歸，穿鑿者補綴而不足，時俗如此，安能獨違，但務去泰去甚耳。必有盛才重譽，改革體裁者，實吾所希。古人之文，宏材逸氣，體度風格，去今實遠，但緝綴疏樸，未為密致耳。今世音律諧靡，章句偶對，諱避精詳，賢於往昔多矣。宜以古之制裁為本，今之辭調為末，並須兩存，不可偏廢也。』顏氏說可與彥和轉相發明。札記曰『此乃研練風骨之正術，必如此而後意真辭雅，雖新非病，紀氏謂補此一段以防縱橫逾法之弊，非也。』紕繆成經，經字不誤，經，常也，言不可為常道。矣字疑當作乎。
73 	１８尚書畢命篇語，引見徵聖篇。
74 	１９『明者弗授，學者弗師，』即神思篇所云『伊摯不能言鼎，輪扁不能語斤。』札記曰『此言命意選辭，好尚各異，惟有師古酌中，庶無疵咎也。「能研諸慮，何遠之有，」指明風骨之即辭意，欲美其風骨者，惟有致力於修辭命意也。』２０騁，應作聘。
75 	通變第二十九１
76 	夫設文之體有常，變文之數無方，何以明其然耶？凡詩賦書記，名理相因，此有常之體也；文辭氣力，通變則久，此無方之數也２。名理有常，體必資於故實；通變無方，數必酌於新聲；故能騁無窮之路，飲不竭之源。然綆短者銜渴，足疲者輟塗，非文理之數盡，乃通變之術疏耳３。故論文之方，譬諸草木，根干麗土而同性，臭味睎鈴木云睎當作晞黃氏原本不誤兩廣本誤陽而異品矣。
77 	是以九代詠歌，志合文則元作財許無念改４。黃歌斷竹，質之至也５；唐歌在昔，則廣於黃世６；虞歌卿云，則鈴木云玉海引刪則字文於唐時７；夏歌雕墻，縟於虞代８；商周篇什，麗於夏年。至於序志述時，其揆一也９。暨楚之騷文，矩式周人；漢之賦頌，影寫楚世；魏之策元作薦許無念改一本作篇制，顧慕漢風；晉之辭章，瞻望魏採１０。搉鈴木云諸本作確而論之，則黃唐淳而質，虞夏質而辨，商周麗而雅，楚漢侈而艷，魏晉淺而綺，宋初訛而新１１。從質及訛，彌近彌澹。何則？競今疏古，風味一作末氣衰也１２。今才穎之士，刻意學文，多略漢篇，師範宋集１３，雖古今備閱，然近附而遠疏矣。夫青生於藍，絳生於蒨，雖逾本色，不能復化１４。桓君山云：予見新進麗文，美而無採；及見劉揚言辭，常輒有得；此其驗也１５。故練青濯絳，必歸藍蒨，矯訛翻淺，還宗經誥１６。斯斟酌乎質文之間，而□括乎雅俗之際，可與言通變矣１７。
78 	夫誇張聲貌，則漢初已極１８，自茲厥後，循環相因，雖軒翥出轍，而終入籠內。枚乘七發云：通望兮東海，虹洞兮蒼天。相如上林云：視之無端，察之無涯，日出東沼，月生西陂。馬融廣成云：天地虹洞，固元作因按頌文改無端涯，大明出東，月生西陂。揚雄校獵云：出入日月，天與地沓。張衡西京云：日月於是乎出入，象扶桑於濛汜。此並廣寓極狀，而五家如一。諸如此類，莫不相循，參伍因革，通變之數也１９。
79 	是以規略文統，宜宏大體，先博覽以精閱，總綱紀而攝契，然後拓衢路，置關鍵，長轡遠馭，從容按節，憑情以會通，負氣以適變，採如宛虹之奮鬐，光元作毛曹改若長離之振翼，迺穎脫之文矣２０。若乃齷齪於偏解，矜激乎一致，此庭間之回驟，豈萬里之逸步哉２１！
80 	贊曰：文律運周，日新其業。變則其疑作可久，通則不乏。趨時必果，乘機無怯。一作跲望今制奇，參古定法２２。
81 	１　紀評曰『齊梁間風氣綺靡，轉相神聖，文士所作，如出一手，故彥和以通變立論。然求新於俗尚之中，則小智師心，轉成纖仄，明之竟陵公安，是其明徵，故挽其返而求之古。蓋當代之新聲，既無非濫調，則古人之舊式，轉屬新聲。復古而名以通變，蓋以此爾。』案紀氏之說是也。札記曰『此篇大指，示人勿為循俗之文，宜反之於古。其要語曰「矯訛翻淺，還宗經誥，斯斟酌乎質文之間，而□括乎雅俗之際，可與言通變矣。」此則彥和之言通變，猶補偏救弊云爾。文有可變革者，有不可變革者。可變革者，遣辭捶字，宅句安章，隨手之變，人各不同。不可變革者，規矩法律是也，雖歷千載，而粲然如新，由之則成文，不由之而師心自用，茍作聰明，雖或要譽一時，徒黨猥盛，曾不轉瞬而為人唾棄矣。拘者規摹古人，不敢或失，放者又自立規則，自以為救患起衰。二者交譏，與不得已，拘者猶為上也。續見次節
82 	彥和此篇，既以通變為旨，而章內乃歷舉古人轉相因襲之文，可知通變之道，惟在師古，所謂變者，變世俗之文，非變古昔之法也。自世人誤會昌黎韓氏之言，以為「文必己出；」不悟文固貴出於己，然亦必求合於古人之法，博覽往載，熟精文律，則雖自有造作，不害於義，用古人之法，是亦古人也。若夫小智自私，訏言欺世，既違故訓，復背文條，於此而欲以善變成名，適為識者所嗤笑耳。彥和云「誇張聲貌，漢初已極，自茲厥後，循環相因，雖軒翥出轍，而終入籠內。」明古有善作，雖工變者不能越其範圍，知此，則通變之為復古，更無疑義矣。陸士衡曰「收百世之闕文，採千載之遺韻，謝朝華於已披，啟夕秀於未振，」此言通變也。「普辭條與文律，良餘膺之所服，練世情之常尤，識前脩之所淑，」此言師古也。抽繹其意，蓋謂法必師古，而放言造辭，宜補苴古人之闕遺。究之美自我成，術由前授，以此求新，人不厭其新，以此率舊，人不厭其舊。天動星回，辰極無改；機旋輪轉，衡軸常中；振垂弛之文統，而常為世師者，其在斯乎。』２　札記曰『放言遣辭。運思致力，即一身前後所作，亦不能盡同。前篇云「八體雖殊，會通合數，得其環中，則輻輳相成，」是也。況於規摹往文，自宜斟酌損益，非如契舟膠柱者之所為明矣。』３　此篇雖旨在變新復古，而通變之術，要在『資故實，酌新聲』兩語，缺一則疏矣。
83 	唐文粹八十四裴度寄李翱書曰『不詭其詞而詞自麗，不異其理而理自新。若夫典謨訓誥，文言系辭，國風雅頌，經聖人之筆削者，則又至易也，至直也。雖大彌天地，細入無間，而奇言怪語，未之或有。意隨文而可見，事隨意而可行，此所謂文可文，非常文也。其可文而文之，何常之有。……觀弟近日制作大旨，常以時世之文，多偶對麗句，屬綴風雲，羈束聲韻，為文之病甚矣，故以雄詞遠致，一以矯之，則是以文字為意也。且文者，聖人假之以達其心，達則已，理窮則已，非故高之下之詳之略之也。昔人有見小人之違道者，恥與之同形貌，共衣服，遂思倒置眉目，反易冠帶以異也，不知其倒之反之非也。雖失於小人，亦異於君子矣。故文之異，在氣格之高下，思致之深淺，不在磔裂章句，隳廢聲韻也。人之異，在風神之清濁，心志之通塞，不在於倒置眉目，反易冠帶也。』札記曰『新舊之名無定，新法使人厭觀，則亦舊矣。舊法久廢，一旦出之塵薶之中，加以拂拭之事，則亦新矣。變古亂常而欲求新，吾未見其果能新也。』續見次節
84 	紀昀愛鼎堂遺集序曰『三古以來，文章日變，其間有氣運焉，有風尚焉。史莫善於班馬，而班馬不能為尚書春秋，詩莫善於李杜，而李杜不能為三百篇，此關乎氣運者也。至風尚所趨，則人心為之矣，其間異同得失，縷數難窮。大抵趨風尚者三途：其一厭故喜新，其一巧投時好，其一循聲附和，隨波而浮沈。變風尚者二途：其一乘將變之勢，鬥巧爭長，其一則於積壞之餘，挽狂瀾而反之正。若夫不沿頹弊之習，亦不欲黨同伐異，啟門戶之爭，孑然獨立，自為一家，以待後人之論定，則又於風尚之外，自為一途焉。』４　楚屬於周，故云九代。
85 	５　吳越春秋『越王欲謀伐吳，範蠡進善射者陳音。王問曰「孤聞子善射，道何所生？」對曰「臣聞弩生於弓，弓生於彈，彈起於古之孝子，不忍見父母為禽獸所食，故作彈以守之。」歌曰「斷竹；續竹。飛土；逐□。」』□古肉字。案彥和謂此歌本於黃世，未知何據，書缺有間，不可考矣。李詳黃注補正曰『黃生義府云，此未知詩理。蓋斷竹續竹，飛土逐□，必四言成句，語脈緊，聲情始切，若讀作二言，其聲嘽緩而不激揚，恐非歌旨。若昔人讀黃絹，幼婦，外孫，齏臼，成二言四句，此實妙解文章之味。又古文八字用四韻者，老子「知足不辱，知止不殆；」韓非「名正物定，名倚物徙；」是也。』案李引似非。斷竹歌雖僅八字，而寫事凡四：斷竹一事，續竹二事，飛土三事，逐□四事，正如黃絹隱絕字，幼婦隱妙字，上下文各不相關者類似。李引所舉老子韓非二例，似與此不同。蓋二例雖皆二字為韻，而義實貫穿，知足而後不辱，知止而後不殆；名正而後物定，名倚而後物徙；與斷竹歌之二字自為一事，恐不同科。６　禮記郊特性『伊耆氏始為蠟，蠟也者，索也。祝曰「土反其宅。水歸其壑。昆蟲毋作。草木歸其澤。」』札記云『案上文「黃歌斷竹，下文虞歌卿云，夏歌雕墻，」「斷竹」「卿云」「雕墻，」皆歌中字，此云「在昔，」獨無所征，倘昔為蠟之偽與！禮記載伊耆氏蠟辭，伊耆氏，或云堯也。』竊案蠟辭非歌，在蠟亦非句中語，或彥和時有此歌爾。
86 	７　尚書大傳載舜卿雲歌曰『卿雲爛兮，糾縵縵兮。日月光華，旦復旦兮。』８　見明詩篇。
87 	９　自『斷竹之質』至『商周之麗，』所謂『酌於新聲，通變無方』也。考其根柢，要皆序志述事，其揆則一。彥和於商周以前，不稱『後模前代，』而稱之曰『其揆一也，』明商周以前之文，皆本自然之趨向，以序志述時為歸。至楚漢以下，則謂之矩式，影寫，顧慕，瞻望，而終之曰『競今疏古，風味氣衰，』據此以觀，文章須順自然，不可過重模擬。蓋因襲之弊，必至軀殼僅存，真意喪失，後世一切虛偽塗飾之文，皆由此道而生者也。商詩，指商頌，彥和用毛詩古文說。
88 	１０楚騷，古詩之流，故曰矩式周人。時序篇曰『爰自漢室，迄至成哀，雖世漸百齡，辭人九變，而大抵所歸，祖述楚辭，靈均餘影，於是乎在。』策制，應作篇制。
89 	１１陸雲與兄平原書曰『文章當貴經綺，經是輕之誤。如謂後頌語雲作澄遐頌。如漂漂，故謂如小勝耳。』輕綺。即此云淺綺。孫德謙六朝麗指曰『文心通變篇宋初訛而新。謂之訛者，未有解也。及定勢篇則釋之曰「自近代辭人，率好詭巧。原其為體，訛勢所變。厭黷舊式，故穿鑿取新。察其訛意，似難而實無他術也，反正而已。故文反正為乏，辭反正為奇。效奇之法，必顛倒文句，上字而抑下，中辭而出外，回互不常，則新色耳。」觀此，則訛之為用，在取新奇也。顧彼獨言宋初者，豈自宋以後，即不然乎？非也。通變又曰「今才穎之士，刻意學文，多略漢篇，師範宋集。」則文之反正喜尚新奇者，雖統論六朝可矣。聞之魏文有言「文章經國大業，不朽之盛事，」文而專求新奇，為識者蚩鄙，在所不免。然而論乎駢文，自當宗法六朝，一時作者並起，既以新奇制勝，則宜考其為此之法。吾試略言之。
90 	有詭更文體者，如韋琳之有□表，袁陽源之有雞九錫文並勸進，是雖出於游戲，然亦力趨新奇，而不自覺其訛焉者也。有不用本字，其義難通，遂使人疑其上下有闕文者。如任彥升為範始興作求立太宰碑表「阮略既泯，故首冒嚴科，」故即固字，自假固為故，而文意甚明者，轉至不可解矣。此亦新奇之失，訛於一字者也。又北山移文「道帙長殯，」此殯字借為埋沒意，且其文究非移檄正格，猶可說也。而江文通為蕭拜太尉揚州牧表「若殞若殯。」說文「殯，尸在棺，將遷葬柩，賓遇之。」今文果從本義，則殯為死矣。章表之體，理宜謹重，何必須此殯字，蓋亦惟務新奇，訛謬若此也。以上二者，皆系用字之訛，以為茍不如此，不足見其新奇耳。他如鮑明遠石帆銘「君子彼想，」恐是想彼君子，類彥和之所謂顛倒文句者。句何以顛倒，以期其新奇也。又庾子山梁東宮行雨山銘「草綠衫同，華紅面似，」其句法本應作衫同草綠，面似花紅，今亦顛之倒之者，使之新奇也。或曰，銘為韻文，所以顛倒者，取其音協。其說是也。以吾言之，律賦有官韻，無可如何，而顛倒其文句，既非律賦，凡為駢偶文字，造句之時，可放筆為之，無容倒置。然則此銘兩句，其有意取訛者，亦好新奇之過也。其餘則哲如仁之類，一言蔽之，不離乎新奇者近是。雖然，記有之，情欲信，辭欲巧，禮家且云爾，又何病夫新奇哉。』１２說文『澹，水搖也。』又『淡，薄味也。』彌澹，應作彌淡。風味，疑當作風昧。風昧與風清相對。說文『昧，闇也。』小爾雅廣詁『昧，冥也。』孫君蜀丞曰『按作末是也。封禪篇云「風末力寡，」與此意同。』１３南齊書武陵王嘩傳『曄作短句詩學謝靈運體，以呈。高帝報曰，見汝二十字，諸兒作中最為優者。但康樂放蕩，作體不辨有首尾。安仁士衡，深可宗尚。顏延之抑其次也。』此略漢篇師宋集之證。南齊書文學傳論可參閱。
91 	１４青生於藍，本荀子勸學篇。爾雅釋草『茹藘，茅搜。』郭注『今之蒨也，可以染絳。』此言習近略遠之弊。
92 	１５桓譚語當是新論佚文。劉揚，謂子駿子云也。
93 	１６梁書蕭子雲傳：武帝敕子云撰定郊廟樂辭曰『郊廟歌辭，應須典誥大語，不得雜用子史文章淺言。』典誥大語，能善用之固佳，然魏晉以下郊廟歌詞，非不莊重，其能動人者鮮矣。
94 	１７『斟酌質文之間，□括雅俗之際』二語，極可深味，後世惟韓退之最得此意，若樊宗師則躓矣。南齊書張融傳載其門律自序曰『吾文章之體，多為世人所驚，汝可師耳以心，不可使耳為心師也。夫文豈有常體，但以有體為常，政當使常有其體。丈夫當刪詩書，制禮樂，何至因循寄人籬下。且中代之文，道體闕變，尺寸相資，彌縫舊物。吾之文章，體亦何異。何嘗顛溫敘而錯寒暑，綜哀樂而橫歌哭哉。政以屬辭多出，比事不羈，不阡不陌，非途非路耳。然其傳音振逸，鳴節竦韻，或當未極，亦已極其所矣，汝若復別得體者，吾不拘也。』臨卒，又誡其子曰『吾文體英絕，變而屢奇，即不能遠至漢魏，故同固無取嗟晉宋。』融說可與彥和互證。
95 	桂馥晚學集書北史蘇綽傳後曰『傳云：自有晉之季，文章競為浮華，遂以成俗，周文欲革其弊，因魏帝祭廟，群臣畢至，乃命綽為大誥奉行之，自是之後，文筆皆依此體。馥以為此甚謬舉也。文至北魏，誠病浮華，欲革其弊，但可文從字順，以求辭達，若必仿佛訓誥，襲其形貌，羊質虎皮，叔敖衣冠，率天下以作偽而已。既無真氣，何以自立。且文章遞變，本不相沿，漢魏詔誥，未嘗式準商周，而自為一代之體；今讀綽他文，精神煥發，及讀此誥，不欲終篇，何至踵新莽之故智，而遺笑來世乎。後之效左國，摹漢魏，戴假面登場者，又綽之罪人也。』１８此特舉一例言之耳，其實歷代皆有新創作，可資模範，不必拘泥於漢初也。
96 	１９據上林賦『月生西陂，』當作『入乎西陂。』彥和雖舉此五家為例，然非教人屋下架屋，模擬取笑也。札記曰『彥和此言，非教人直錄古作，蓋謂古人之文，有能變者，有不能變者，有須因襲者，有不可因襲者，在人斟酌用之。大氐初學作文，於摹擬昔文，有二事當知：第一，當取古今相同之情事而試序之；譬如序山川，寫物色，古今所同也。遠視黃山，氣成蔥翠，適當秋日，草盡萎黃，古作者言，今亦無能異也。第二，當知古今情事有相殊者，須斟酌而為之。或古無而今有，則不宜強以古事傅會，施床垂腳，必無危坐之儀，髡首戴帽，必無免冠之禮，此一事也。或古有而今無，亦不宜以今事比合，古上書曰「死罪，」而後世但曰「跪奏，」古允奏稱「制曰可，」而後世但曰「照所請，」若改以就古，則於理甚乖，此二事也。必於古今同異之理，名實分合之原，旁及訓故文律，悉能諳練，然後擬古無優孟之譏，自作無刻楮之誚，此制文之要術也。』顧亭林救文格論可參閱。
97 	２０札記曰『博精二字最要。』竊案『憑情以會通，負氣以適變』二語，尤為通變之要本。蓋必情真氣盛，骨力峻茂，言人不厭其言，然後故實新聲，皆為我用；若情匱氣失。效今固不可，擬古亦取憎也。文選張衡西京賦『瞰宛虹之長鬐。』薛綜注曰『鬐，脊也。』又衡思玄賦『前長離使拂羽兮。』舊注『長離，朱鳥也。』史記平原君列傳『毛遂曰，臣乃今日請處囊中耳；使遂蚤得處囊中，乃穎脫而出，非特其末見而已。』索隱『環，鄭玄曰穎也。』札記曰，『彥和此言，為時人而發，後世有人高談宗派，壟斷文林，據其私心以為文章之要止此，合之則是，不合則非，雖士衡蔚宗不免攻擊，此亦彥和所譏也。嘉定錢君有與人書一首，足以解拘攣，攻頑頓，錄之如左：
98 	錢曉征與友人書潛研堂文集三十五。
99 	前晤吾兄，極稱近日古文家以桐城方氏為最。予取方氏文讀之，其波瀾意度頗有韓歐陽王之規模，視世俗冗蔓揉集之作，固不可同日語，惜乎其未喻古文之義法爾。夫古文之體，奇正濃淡詳略，本無定法，要其為文之旨有四：曰明道，曰經世，曰闡幽，曰正俗。有是四者，而後以法律約之，夫然後可以羽翼經史而傳之天下後世。至於親戚故舊聚散存沒之感，一時有所寄託而宣之於文，使其姓名附見集中者，此其人事跡原無足傳，故一切闕而不載，非本有所紀而略之，以為文之義法如此也。方氏以世人誦歐公王恭武杜祁公諸志，不若黃夢升張子野諸志之熟，遂謂功德之崇不若情辭之動人心目。然則使方氏援筆而為王杜之志，亦將舍其勛業之大者，而徒以應酬之空言了之乎！六經三史之文，世人不能盡好，間有讀之者，僅以供場屋餖飣之用，求通其大義者罕矣。至於傳奇之演繹，優伶之賓白，情辭動人心目，雖里巷小夫婦人無不為之歌泣者，所謂曲彌高則和彌寡，讀者之熟與不熟，非文之有優劣也。以此論文，其與孫□林云銘金人瑞之徒何異。
100 	文有繁有簡，繁者不可減之使少，猶之簡者不可使之增多；左氏之繁，勝於公穀之簡，史記漢書互有繁簡，謂文未有繁而能工者，非通論也。太史公，漢時官名，司馬談父子為之，故史記自序云「談為太史公；」又云「卒三歲而遷為太史公；」報任安書亦自稱太史公，公非尊其父之稱，而方以為稱太史公曰者皆褚少孫所加。秦本紀田單傳別出它說，此史家存類之法，漢書亦間有之，而方以為後人所附綴。韓退之撰順宗實錄載陸贄陽城傳，此實錄之體應爾，非退之所刱，方亦不知而妄譏之。蓋方所謂古文義法者，特世俗選本之古文，未嘗博觀而求其法也。法且不知，而義於何有！昔劉原父譏歐陽公不讀書，原父博聞誠勝於歐陽，然其言未免太過。若方氏乃真不讀書之甚者。吾兄特以其文之波瀾意度近於古而喜之，予以為方所得者，古文之糟魄，非古文之神理也。王若霖言「靈皋以古文為時文，卻以時文為古文。」方終身病之。若霖可謂洞中垣一方癥結者矣。泥濘不及面質，聊述所懷，吾兄以為然否。』２１史記酈食其傳『酈生問其將皆握齱好苛禮。』集解『應劭曰「握齱，急促之貌。」』索隱『應劭曰「齱，音若促。」韋昭曰「握齱，小節也。」賈逵曰「苛，煩也。」小顏曰「細也。」』致，至也。一致，猶言一得。楚辭嚴忌哀時命『騁騏驥於中庭兮，焉能極夫遠道。』王逸注曰『言騏驥壹馳千里，乃騁之中庭促狹之處，不得展足以極遠道也。』２２抱樸子尚博篇『俗士多云「今山不及古山之高，今海不及古海之廣，今日不及古日之熱，今月不及古月之朗。」何肯許今之才士，不減古之枯骨。』今亦有勝於古者，豈可一概論乎！望今制奇，參古定法，彥和固不教人專事效古也。
101 	定勢第三十１
102 	夫情致異區，文變殊術，莫不因情立體，即體成勢也２。勢者，乘利而為制也。如機發矢直，澗曲湍元作文王性凝按本贊改回，自然之趣也。圓者規體，其勢也自轉；方者矩形，其勢也自安；文章體勢，如斯而已３。是以模經為式者，自入典雅之懿；效騷元作驗王改命篇者，必歸艷逸之華；綜意淺切者，類乏醞藉，斷一作斫辭辨約者，率乖繁縟４；譬激水不漪，槁木無陰，自然之勢也５。
103 	是以繪事圖色，文辭盡情，色糅而犬馬殊形，情交而雅俗異勢，鎔範所擬，各有司匠，雖無嚴郛，難得逾越６。然淵乎文者，並總群勢；奇正雖反，必兼解以俱通；剛柔雖殊，必隨時而適用。若愛典而惡華，則兼通之理偏，似夏人爭弓矢，執一不可以獨射也７；若雅鄭而共篇，則總一之勢離，是楚人鬻矛譽楯，兩難得而俱售也８。是以括囊雜體，功一作切從御覽改在銓別，宮商朱紫，隨勢各配９。章表奏議，則準的乎典雅；一作雅頌從御覽改賦頌歌詩，則羽儀乎清麗；符檄書移，則楷式於明斷；史論序注，則師孫云御覽五八五作軌範於覈要；箴銘碑誄，則體制於弘深；連珠七辭，則從事於巧艷，此循體黃雲案馮本循體校云循體御覽作脩本而成勢，隨變而立功者也１０。雖復契會相參，節文互雜，譬五色之錦，各以本採為地矣１１。
104 	桓譚稱文家各有所慕，或好浮華而不知實覈，或美眾多而不見要約１２。陳思亦云：世之作者，或好煩文博採，深沈其旨者；或好離言辨白，分毫析厘者。所習不同，所務各異，言勢殊也１３。劉楨云：文之體指實強弱，使其辭已盡而勢有餘，天下一人耳，不可得也。公干所談，頗亦兼氣。然文之任勢，勢有剛柔，不必壯言慷慨，乃稱勢也１４。又陸雲自稱往日論文，先辭而後情，尚勢而不取悅澤，及張公論文，則欲宗其言。夫情固先辭，勢實須澤，可謂先迷後能從善矣１５。
105 	自近代辭人，率好詭巧，原其為體，訛勢所變，厭黷舊式，故穿鑿取新，察其訛意，似難而實無他術也，反正而已１６。故文反正為乏，元作支辭反正為奇。效奇之法，必顛倒文句，元作向王改上字而抑下，中辭而出外，回互不常，則新色耳１７。夫通衢夷坦，而多行捷徑者，趨近故也；正文明白，而常務反言者，適俗故也。然密會者以意新得巧，茍異者以失體成怪。舊練之才，則執正以馭奇；新學之銳，則逐奇而失正；勢流不反，則文體遂弊。秉茲情術，可無思耶！１８
106 	贊曰：形生勢成，始末相承。湍回似規，矢激如繩。因利騁節，情採自凝。枉轡學步，力止襄謝云當作壽顧校作壽陵１９。
107 	１　此篇與體性篇參閱，始悟定勢之旨。所謂勢者，既非故作慷慨，叫囂示雄，亦非強事低回，舒緩取姿；文各有體，即體成勢，章表奏議，不得雜以嘲弄，符冊檄移，不得空談風月，即所謂勢也。抱樸子辭義篇曰『夫才有清濁，思有修短，雖並屬文，參差萬品，或浩癢而不淵潭，或得事情而辭鈍，違物理而言功。蓋偏長之一致，非兼通之才也。闇於自料，強欲兼之，違才易務，故不免嗤也。』葛洪此論，實為知言。人之才性不同，善此者不必善於彼，如阮瑀陳琳，獨擅章表，陸雲閻纂，不便五言，貴能自料量，就所長者為之耳。若夫兼解俱通，惟淵乎文者為能，偏才之士，但能郛郭不逾，體勢相因，即文非最休，亦可以無大過矣。札記論定勢甚善，錄之於下：
108 	古今言文勢者，提封有三焉：其一以為文之有勢，取其盛壯，若飄風之旋，奔馬之馳，長河大江之傾注，此專標慷慨以為勢，然不能盡文而有之。其次以為勢有紆急，有剛柔，有陰陽向背，此與徒崇慷慨者異撰矣。然執一而不通，則謂既受成形，不可變革；為春溫者，必不能為秋肅，近彊陽者，必不能為慘陰。於是取往世之文，分其條品，曰此陽也，彼陰也，此純剛而彼略柔也。一夫倡之，百人和之。噫，自文術之衰，窾言文勢者，何其紛紛耶！吾嘗取劉舍人之言，審思而熟察之矣。彼標其篇曰定勢，而篇中所言，則皆言勢之無定也。其開宗也，曰『因情立體，即體成勢，』明勢不自成，隨體而成也。申之曰『機發矢直，澗曲湍回，自然之趣；』『激水不漪，槁木無陰，自然之勢；』明體以定勢，離體立勢，雖玄宰哲匠有所不能也。又曰『循體成勢，因變立巧，』明文勢無定，不可執一也。舉桓譚以下諸子之言，明拘固者之有所謝短也。終譏近代辭人以效奇取勢，明文勢隨體變遷，茍以效奇為能，是使體束於勢，勢雖若奇，而體因之弊，不可為訓也。贊曰『形生勢成，始末相承，』明物不能有末而無本，末又必自本生也。凡若此者，一言蔽之曰，體勢相須而已。為文者信喻乎此，則知定勢之要，在乎隨體，譬如水焉，槃圓則圓，盂方則方；譬如雪焉，因方為珪；遇圓成璧；焉有執一定之勢，以御數多之體，趣捷狹之徑，以偭往舊之規，而陽陽然自以為能得文勢，妄引前修以自尉薦者乎！是故彥和之說，視夫專標文勢妄分條品者，若山頭之與井底也，視徒知崇慷慨者，相去乃不可以道里計也。
109 	雖然，勢之為訓隱矣。不顯言之，則其封略不憭，而空言文勢者，得以反唇而相稽。考工記曰『審曲面勢。』鄭司農以為審察五材曲直方面形勢之宜。是以曲面勢為三，於詞不順。蓋匠人置槷以縣，其形如柱，倳之平地，其長八尺以測日景，故勢當為槷，槷者臬之假借。說文『臬，射埻的也。』其字通作藝，上林賦『弦矢分，藝殪僕。』是也。本為射的，以其端正有法度，則引申為凡法度之稱。書曰『汝陳時臬事。』傳曰『陳之藝極。』作臬作槷作埶蓺即埶之後出字一也。言形勢者，原於臬之測遠近，視朝夕，茍無其形，則臬無所加，是故勢不得離形而成用。言氣勢者，原於用臬者之辨趣向，決從違，茍無其臬，則無所奉以為準，是故氣勢亦不得離形而獨立。文之有勢，蓋兼二者之義而用之。知凡勢之不能離形，則文勢亦不能離體也；知遠近朝夕非勢所能自為，則陰陽剛柔亦非文勢所能自為也；知趣向從違隨乎物形而不可橫雜以成見，則為文定勢，一切率乎文體之自然而不可橫雜以成見也。惟彥和深明勢之隨體，故一篇之中，數言自然，而設譬於織綜之因於本地，善言文勢者，孰有過於彥和者乎！若乃拘一定之勢，馭無窮之體，在彥和時則有厭黷舊式，顛倒文句者；其後數百年，則有磔裂章句，隳廢聲均者；彼皆非所明而明之，知文勢之說者所不予也。要之文有坦塗而無門戶，彼矜言文勢，拘執虛名，而不究實義，以出於己為是，以守舊為非者，盍亦研撣彥和之說哉。２　勢者，標準也，審察題旨，知當用何種體制作標準。標準既定，則意有取舍，辭有簡擇，及其成文，止有體而無所謂勢也。紀評曰『自篇首至自然之勢一段，言文各有自然之勢。』３　此以天地為喻也。天圓則勢自轉動，地方則勢自安靜。天地至大，尚不能違自然之勢，文章體勢，亦如斯而已。
110 	４　宗經篇『稟經以制式。』辨騷篇贊『驚才風逸，艷溢錙毫。』漢書薛廣德傳『溫雅有醞藉。』注『醞，言如醞釀也。藉，有所薦藉也。』藉亦有厚意。
111 	５　文選吳都賦『刷蕩漪瀾。』劉注『漪瀾，水波也。』爾雅釋水有漪字，未訓為水波，吳都賦蓋誤也。紀評曰『模經四句與綜意四句，是一開一合文字，激水三句，乃單承綜意四句也。』６　此以繪事喻文勢也。勢之不得離體，猶善畫馬者不得畫犬如馬。紀評曰『自繪事圖色以下，言勢無定格，各因其宜，當隨其自然而取之。』７　陳先生曰『御覽三四七引胡非子「一人曰，吾弓良，無所用矢。一人曰，吾矢善，無所用弓。羿聞之曰，非弓，何以往矢，非矢，何以中的？令合弓矢而教之射。」是以羿為夏射官，故云夏人。』８　韓非子難一『楚人有鬻楯與矛者。譽之曰，吾楯之堅，物莫能陷也。又譽其矛曰，吾矛之利，於物無不陷也。或曰，以子之矛，陷子之楯，何如？其人弗能應也。』總一，猶言一體，雅體不得雜以鄭聲也。
112 	９　易坤六四『括囊無咎無譽。』正義『括，結也。囊，所以貯物。』宮商，謂聲律，朱紫，謂辭採。功在銓別，即所謂定勢。
113 	１０本書上篇列舉文章多體，而每體必敷理以舉統，即論每體應取之勢。札記曰『典論論文與文賦論文體所宜，與此可以參觀。』１１此言文辭雖貴通變，而勢之大本不得背離。
114 	１２桓譚語無考，當在新論中。
115 	１３陳思語無考。
116 	１４札記曰『文之體指實強弱句有誤。細審彥和語，疑此句當作文之體指貴強，下衍弱字。』竊案抱樸子尚博篇云『清濁參差，所稟有主，朗昧不同科，強弱各殊氣。』疑公幹語當作文之體指，實殊強弱，抱樸語或即本之公幹也。故下文云『公干所談，頗亦兼氣。』詩品云『魏文學劉楨，其源出於古詩。仗氣愛奇，動多振絕，真骨凌霜，高風跨俗。但氣過其文，雕潤恨少。』案此亦公幹尚氣之證。
117 	１５陸雲與兄平原書曰『往日論文，先辭而後情，尚潔而不取悅澤。嘗憶兄道張公父子論文，實自欲得，今日便欲宗其言。』札記曰『尚勢，今本陸士龍集作尚潔，蓋草書勢潔形近，初訛為潔，又訛為潔也。』悅澤，謂潤色。與兄平原書曰『久不作文，多不悅澤，兄為小潤色之，可成佳物。』勢實須澤，猶言文之體式雖合，而辭句之潤色，所以助成文體，安可忽乎。
118 	１６通變篇曰『宋初訛而新。』齊梁承流，穿鑿益甚，如江淹恨賦『孤臣危涕，孽子墜心，』強改墜涕危心為危涕墜心，於辭不順，好奇之過也。六朝麗指曰『六朝文字，其開合變化，有令人不可探索者。及閱無邪堂答問有論六朝駢文，其言曰「上抗下墜，潛氣內轉，」於是六朝真訣，益能領悟矣。蓋餘初讀六朝文，往往見其上下文氣，似不相接，而又若作轉，不解其故，得此說乃恍然也。試取劉柳之薦周續之表為證。「雖汾陽之舉，輟駕於時艱；明揚之旨，潛感於窮谷矣。」上用雖字，而於明揚句上並無而字為轉筆，一若此四語中，下二語仍接上二語而言，不知其氣已轉也。所謂上抗下墜，潛氣內轉者，即是如此。每以他文類推，無不皆然，讀六朝文者，此種行文秘訣，安可略諸。』１７左傳宣公十五年『故文反正為乏，』此節可參閱通變篇第十一條。
119 	１８彥和非謂文不當新奇，但須不失正理耳。上文云『章表奏議則準的乎典雅，賦頌歌詩則羽儀乎清麗，』言文章措辭，勢有一定，若顛倒文句，穿鑿失正，此齊梁辭人好巧取新之病也。繹彥和之意，措辭貴在得體，貴在雅正。世之作者，或捃摭古籍艱晦之字，以自飾其淺陋，或棄當世通用之語，而多雜詭怪不適之文，此蓋採訛勢而成怪體耳。
120 	１９作壽陵是。本書雜文篇『可謂壽陵匍匐，非復邯鄲之步。』正作壽陵不誤。莊子秋水篇『子獨不聞夫壽陵餘子之學行於邯鄲與？未得國能，又失其故行矣，直匍匐而歸耳。

《卷七》[View] [Edit] [History]
1 	情採第三十一１
2 	聖賢書辭，總稱文章，非採而何２！夫水性虛而淪漪結，木體實而花萼振，文附質也３。虎豹無文，則鞟同犬羊；犀兕有皮，而色資丹漆，質待文也４。若乃綜述性靈，敷寫器象，鏤心鳥跡之中，織辭魚網之上，其為彪炳，縟採名矣５。故立文之道，其理有三：一曰形文，五色是也；二曰聲文，五音是也；三曰情文，五性是也６。五色雜而成黼黻，五音比而成韶夏，五情疑作性發而為辭章，神理之數也。孝經垂典，喪言不文；故知君子常一作嘗言未嘗質也７。老子疾偽，故稱美言不信８；而五千精妙，則非棄美矣。莊周云辯雕萬物，謂藻飾也９。韓非雲艷採辯說，謂綺麗也１０。綺麗以艷說，藻飾以辯雕，文辭之變，於斯極矣。研味李黃雲案馮本作孝孫詒讓曰案孝老不誤當據改老１１，則知文質附乎性情；詳覽莊韓，則見華實過乎淫侈。若擇源於涇渭之流，按轡於邪正之路，亦可以馭文採矣。夫鉛黛所以飾容，而盼倩生於淑姿；文採所以飾言，而辯麗本於情性。故情者，文之經，辭者，理之緯；經正而後緯成，理定而後辭暢，此立文之本源也１２。
3 	昔詩人什篇，為情而造文，辭人賦頌，為文而造情。何以明其然？蓋風雅之興，志思蓄憤，而吟詠情性，以諷其上，此為情而造文也１３；諸子之徒，心非鬱陶，茍馳誇飾，鬻聲釣世，此為文而造情也１４；故為情者要約而寫真，為文者淫麗而煩濫１５。而後之作者，採濫忽真，遠棄風雅，近師辭賦，故體情之制日疏，逐文之篇愈盛。故有志深軒冕，而泛詠皋壤，心纏幾務，而虛述人外，真宰弗存，翩其反矣１６。夫桃李不言而成蹊，有實存也；男子樹蘭而不芳，無其情也１７。夫以草木之微，依情待實，況乎文章，述志為本，言與志反，文豈足徵！
4 	是以聯辭結採，將欲明經，汪本作理黃雲案馮本作理採濫辭詭，則心理愈翳１８。固知翠綸桂餌，反所以失魚。言隱榮華，殆謂此也１９。是以衣錦褧衣，惡文太章，賁象窮白，貴乎反本２０。夫能設謨謝云當作模以位理，擬地以置心，心定而後結音，理正而後摛藻，使文不滅質，博不溺心，正採耀乎朱藍，間色屏於紅紫，乃可謂雕琢其章，彬彬君子矣２１。
5 	贊曰：言以文遠，誠哉斯驗。心術既形，茲華乃贍。吳錦好渝，舜英徒艷２２。繁採寡情，味之必厭。
6 	１　札記曰『舍人處齊梁之世，其時文體方趨於縟麗，以藻飾相高，文勝質衰，是以不得無救正之術。此篇恉歸，即在挽爾日之頹風，令循其本，故所譏獨在採溢於情，而於淺露樸陋之文未遑多責，蓋揉曲木者未有不過其直者也。雖然，彥和之言文質之宜，亦甚明憭矣。首推文章之稱，緣於採繪，次論文質相待，本於神理，上舉經子以證文之未嘗質，文之不棄美，其重視文採如此，曷嘗有偏畸之論乎。然自義熙以來，力變過江玄虛沖淡之習而振以文藻，其波流所蕩，下至陳隋，言既隱於榮華，則其弊復與淺露樸陋相等，舍人所譏，重於此而輕於彼，抑有由也。綜覽南國之文，其文質相劑，情韻相兼者，蓋居泰半，而蕪辭濫體，足以召後來之謗議者，亦有三焉：一曰繁，二曰浮，三曰晦。繁者，多徵事類，意在鋪張；浮者，緣文生情，不關實義；晦者，竄易故訓，文理迂回。此雖篤好文採者不能為諱，愛而知惡，理固宜爾也。或者因彥和之言，遂謂南國之文，大抵侈艷居多，宜從屏棄，而別求所謂古者，此亦失當之論。蓋侈艷誠不可宗，而文採則不宜去；清真固可為範，而樸陋則不足多。若引前修以自張，背文質之定律，目質野為淳古，以獨造為高奇，則又墮入邊見，未為合中。方乃標樹風聲，傳詒來葉，借令彥和生於斯際，其所譏當又在此而不在彼矣。故知文質之中，罕能不越，或失則過質，或失則過文。救質者不得不多其文，救文者不得不隆其質，芻狗有時而見棄，澼絖有時而利師，善學者高下在心，進退可法。何必以井蛙夏蟲自處，而妄誚冰海也哉。』２　禮記樂記『文採節奏，聲之飾也。』文採文章，皆修飾章明義。
7 	３　陳先生曰『淪漪，本詩伐檀篇。淪漪。猶吳都賦云「刷蕩漪瀾。」劉淵林注「漪瀾，水波也。」瀾即漣漪之漣。毛詩釋文亦云，猗本作漪。』４　論語顏淵『子貢曰，文猶質也，質猶文也；虎豹之鞟，猶犬羊之鞟。』左傳宣公二年『宋城，華元為植巡功。城者謳曰，……華元使驂乘者謂之曰，牛則有皮，犀兕尚多，棄甲則那？役人曰，從其有皮，丹漆若何？』５　許慎說文序『黃帝之史倉頡，見鳥獸迒之跡，知分理之可相別異也，初造書契。』後漢書宦者蔡倫傳『倫造意用樹膚麻頭及敝布魚網以為紙。』６　形文，如練字篇所論；聲文，如聲律篇所論。
8 	７　孝經喪親章『子曰，孝子之喪親也，哭不偯，禮無容，言不文。』８　老子道德經八十一章『信言不美，美言不信。』９　莊子天道篇『故古之王天下者，辯雖雕萬物不自說也。』釋文『說，音悅。』１０韓非子外儲說左上『範且虞慶之言，皆文辯辭勝而反事之情。……夫不謀治強之功，而艷乎辯說文麗之聲，是卻有術之士，而任壤屋折弓也。』此云艷採，採豈乎字之誤與。
9 	１１紀評曰『李，當作孝。孝老，猶云老易。』１２紀評曰『此一篇之大旨。』１３漢書禮樂志曰『夫民有血氣心知之性，而無哀樂喜怒之常，應感而動，然後心術形焉。』食貨志上曰『男女有不得其所者，因相與歌詠，各言其傷。』公羊宣十五年傳注曰『男女有所怨恨，相從而歌。饑者歌其食，勞者歌其事。』可知詩人什篇，皆出於性情，蓋茍有其情，則耕夫織婦之辭，亦可觀可興。漢之樂府，後世之謠諺，皆里閭小子之作，而情文真切，有非翰墨之士所敢比擬者。即如古詩十九首，在漢代當亦謠諺之類，然擬古詩者，如陸機之流，果足與抗顏行論短長乎！彥和『詩人什篇，為情而造文，辭人賦頌，為文而造情，』寥寥數語，古今文章變遷之跡，盛衰之故，盡於此矣。
10 	１４抱樸子應嘲篇『非不能屬華艷以取悅，然不忍違情曲筆，錯濫真偽，欲令心口相契，顧不愧景，冀知音之在後也。』心口不契，即彥和下文所譏者。宋書王微傳載微與從弟僧綽書曰『文詞不怨思抑揚，則流澹無味。』夫怨思發於性情，強作抑揚，非為文造情而何。
11 	１５陸雲與兄平原書曰『此是情文，但本少情，而頗能作泛說耳。』１６劉歆作遂初賦，潘岳作秋興賦，石崇作思歸引，古來文人類此者甚眾，然不得謂其必無皋壤人外之思。蓋魚與熊掌，本所同欲，不能得兼，勢必去一，而反身綠水，固未嘗忘情也。故塵俗之縛愈急，林泉之慕彌深，彥和所譏，尚非伊人。若夫庸庸祿蠹，鄙性天成，亦復搖筆鼓舌，虛言遐往，斯則所謂「真宰弗存，翩其反矣」者也。孫君蜀丞曰『文選嵇叔夜與山巨源絕交書云，機務纏其心。』１７史記李廣傳贊『桃李不言，下自成蹊。』淮南子繆稱訓『男子樹蘭，美而不芳。』１８經作理，是。
12 	１９魯人有好釣者，以桂為餌，黃金之鉤，錯以銀碧，垂翡翠之綸。馬國翰輯佚書七十二曰『太平御覽卷八百三十四引闕子。徐堅初學記引「或有以桂為餌」至「翡翠之綸，」亦作闕子。後漢書班彪傳章懷太子注引首四句，御覽卷九百五十七引首三句，並作闞子，誤。』莊子齊物論『言隱於榮華。』２０詩衛風碩人『碩人其頎，衣錦褧衣。』正義曰『錦衣所以加褧者，為其文之大著也。故中庸云「衣錦尚絅，惡其文之大著。」是也。』易賁卦上九『白賁無咎。』象曰『白賁無咎，上得志也。』王弼注曰『處飾之終，飾終反素，故在其質素，不勞文飾而無咎也。以白為飾，而無患憂，得志者也。』２１謨作模，是。地，即定勢篇各以本採為地之地。昭明太子答湘東王求文集及詩苑英華書曰『夫文典則累野，麗亦傷浮；能麗而不浮，典而不野，文質彬彬，有君子之致。吾嘗欲為之，但恨未逮耳。』孫君蜀丞曰『莊子繕性篇云，知而不足以定天下，然後附之以文，益之以博，文滅質，博溺心。郭注文博者，心質之飾也。』詩大雅棫樸『追琢其章。』紅紫，疑當作青紫，上文云正採耀乎朱藍。
13 	２２詩鄭風有女同車『有女同行，顏如舜英。』毛傳『舜，木槿也。英，猶華也。』陸璣草木疏曰『舜，一名木槿，今朝生暮落者是也。』
14 	鎔裁第三十二１
15 	情理設位，文採行乎其中。剛柔以立本，變通以趨時。立本有體，意或偏長；趨時無方，辭或繁雜。蹊要所司，職在鎔裁，檃括情理，矯揉文採也２。規範本體謂之鎔，剪截浮詞謂之裁。裁則蕪穢不生，鎔則綱領昭暢，譬繩墨之審分，斧斤之斫削矣３。駢拇枝指，由侈於性，附贅懸□，實侈於形。二黃校作一意兩出，義之駢枝也；同辭重句，文之□贅也４。
16 	凡思緒初發，辭採苦雜，心非權衡，勢必輕重５。是以草創鴻黃雲案馮本作鳴，筆，先標三準：履端於始，則設情以位體；舉正於中，則酌事以取類；歸餘於終，則撮辭以舉要６。然後舒華布實，獻替疑作質元作贊節文，繩墨以外，美材既斫，故能首尾圓合，條貫統序。若術不素定，而委心逐辭，異端叢至，駢贅必多７。
17 	故三準既定，次討字句。句有可削，足見其疏；字不得減，乃知其密８。精論要語，極略之體；游心竄句，極繁之體；謂繁與略，隨鈴木云諸本作適分所好９。引而申之，則兩句敷為一章；約以貫之，則一章刪成兩句。思贍者善敷，才覈者善刪。善刪者字去而意留，善敷者辭殊而意汪本作義鈴木云玉海嘉靖本王本岡本作義顯。字刪而意闕，則短乏而非覈；辭敷而言重，則蕪穢而非贍１０。
18 	昔謝艾王濟，西河文士，張俊當作駿以為艾繁而不可刪，濟略而不可益，若二子者，可謂練鎔裁而曉繁略矣１１。至如士衡才優，而綴辭尤繁；士龍思劣，而雅好清省。及雲之論機，亟恨其多，而稱清新相接，不以為病；蓋崇友於耳１２。夫美錦制衣，脩短有度，雖玩其採，不倍領袖，巧猶難繁，況在乎拙。而文賦以為榛楛勿剪，庸音足曲，其識非不鑒，乃情苦芟元作□繁也１３。夫百節成體，共資榮衛１４，萬趣會文，不離辭情。若情周而不繁，辭運而不濫，非夫鎔裁，何以行之乎！
19 	贊曰：篇章戶牖，左右相瞰。辭如川流，溢則泛濫。權衡損益，斟酌濃淡。芟繁剪穢，弛於負擔１５。
20 	１　札記曰『作文之術，誠非一二言能盡，然挈其綱維，不外命意修詞二者而已。意立而詞從之以生，詞具而意緣之以顯，二者相倚，不可或離。意之患二：曰雜，曰竭。竭者不能自宣；雜者無復統序。辭之患二：曰枯，曰繁。枯者不能求達；繁者徒逐浮蕪。枯竭之弊，宜救之以博覽；繁雜之弊，宜納之於鎔裁。舍人此篇，專論其事。尋鎔裁之義，取譬於笵金制服；笵金有齊，齊失則器不精良；制服有制，制謬而衣難被御；洵令多寡得宜，修短合度，酌中以立體，循實以敷文，斯鎔裁之要術也。然命意修詞，皆本自然以為質。必知駢拇縣疣，誠為形累；鳧脛鶴膝，亦由性生。意多者未必盡可訾謷，辭眾者未必盡堪刪剟；惟意多而雜，詞眾而蕪，庶將施以鑪錘，加之剪截耳。又鎔裁之名，取其合法，如使意鬱結而空簡，辭枯槁而徒略，是乃以銖黍之金，鑄半兩之幣，持尺寸之帛，為縫掖之衣，必不就矣。或者誤會鎔裁之名，專以簡短為貴，斯又失自然之理而趨狹隘之途者也。「草創鴻筆」以下八語，亦設言命意謀篇之事，有此經營。總之意定而後敷辭，體具而後取勢，則其文自有條理。舍人本意，非立一術以為定程，謂凡文必須循此所謂始中終之步驟也，不可執詞以害意。舍人妙達文理，豈有自制一法，使古今之文必出於其道者哉。章實齋文史通義古文十弊篇有一節論文無定格，其論閎通，足以藥拘攣之病，與劉論相補苴，茲錄於左：
21 	古人文成法立，未嘗有定格也。傳人適如其人，述事適如其事，無定之中有一定焉。知其意者旦暮遇之；不知其意，襲其形貌，神弗肖也。往餘撰和州志故給事成性傳，性以建言著稱，故採錄其奏議，然性少遭亂離，全家被害，追悼先世，每見文辭，而猛省之篇，尤沈痛可以教孝，故於終篇全錄其文。其鄉有知名士賞餘文曰「前載如許奏章，若無猛省之篇，譬如行船，鷁首重而柁樓輕矣，今此婪尾，可謂善謀篇也。」餘戲詰云「設成君本無此篇，此船終不行耶？」蓋塾師講授四書文義，謂之時文，必有法度以合程式；而法度難以空言，則往往取譬以示蒙學：擬於房室，則有所謂間架結構；擬於身體，則有所謂眉目筋節；擬於繪畫，則有所謂點晴添毫；擬於形家，則有所謂來龍結穴；隨時取譬，然「士衡才優」已下一段，極論文之不宜繁，自是正論。然士龍所云清新相接，不以為病，士衡所云榛楛勿翦，蒙榮集翠，亦有此一理。古人文傷繁者，不□士衡一人，閱之而不以繁為病者，必由有新意清氣以彌縫之也。患專在辭，故其疵猶小，若意辭俱濫，斯真無足觀採矣。』２　文以情理為根本，辭採為枝葉；鎔所以治情理，使綱領清晰，裁所以治辭採，使蕪穢不生。剛柔，指性氣言，變通，指文辭言。
22 	３　世說文學篇『樂令善於清言，而不長於手筆，將讓河南尹，請潘岳為表。潘云「可作耳，要當得君意。」樂為述己所以為讓，標位二百許語。潘直取錯綜，便成名筆。時人咸云，若樂不假潘之文，潘不取樂之旨，則無以成斯矣。』此可證善鎔裁者始得成名筆。
23 	４　莊子駢拇篇『駢拇枝指，出乎性哉，而侈於德；附贅縣疣，出乎形哉，而侈於性。』二意黃蕘圃校本作一意，極是。
24 	５　遍照金剛文鏡秘府論四曰『文思之來，苦多紛雜，應機立斷，須定一途。若空勤品量，不能取舍，心非其決，功必難成。然文無定方，思容通變，下可易之於上，前得回之於後，若語在句末，得易之於句首，或在前言，可移於後句。研尋吟詠，足以安之，守而不移，則多不合矣。』６　此謂經營之始，心中須先歷此三層程序。首審題義何在，體應何取；次採集關於本題之材料；最後審一篇之警策應置何處。蓋篇中若無出語，陸雲與兄平原書中數言出語，出語即警策語。則平淡不能動人，故云撮辭以舉要。始中終非指一篇之首中尾而言，彥和蓋借左傳文公元年語以便文詞耳。
25 	７　『然後舒華布實』至『美材既斫，』謂既形之於文，仍須隨時加以修飾之功。文鏡秘府論四定位篇可資參閱，錄於下：
26 	凡制於文，先布其位，猶夫行陳之有次，階梯之有依也。先看將作之文，體有大小；若作碑志頌論賦檄等體法大，啟表銘贊等體法小也。又看所為之事，理或多少。敘人事物類等事，理有多者有少者。體大而理多者，定制宜弘：體小而理少者，置辭必局。須以此義用意準之，隨所作文，量為定限。謂各準其文體事理，量定其篇句多少也。既已定限，次乃分位，位之所據，義別為科，雖主一事為文，皆須次第陳敘，就理分配，義別成科。其若夫至如於是所以等皆是科之際會也。眾義相因，厥功乃就。科別所陳之義，各相準望，連接以成一文也。故須以心揆事，以事配辭，謂人以心揆所為之事，又以此事分配於將作之辭。總取一篇之理，析成眾科之義，謂以所為作篇之大理，分為科別小義其為用也有四術：一者分理務周；謂分配其理，科別須相準望。皆使周足得所，不得令或有偏多偏少者也。二者敘事以次；謂敘事理須依次第，不得應在前而入後，應入後而出前，及以理不相干，而言有雜亂者。三者義須相接；謂科別相連，其上科末義必須與下科首義相接也。四者勢必相依。謂上科末與下科末句字多少及聲勢高下，讀之使快，即是相依也。
27 	理失周則繁約互舛；多則義繁，少則義約，不得均等，事故云舛。事非次則先後成亂；理相參錯，故失先後之次也。義不相接，則文體中絕；兩科際會，義不相接，故尋之若文體中斷絕也。勢不相依，則諷讀為阻，兩科聲勢自相乖舛，故讀之以致阻難也。若斯並文章所尤忌也。故自於首句迄於終篇，科位雖分，文體終合，理貴於圓備，言資於順序，使上下符契，先後彌縫，擇言者不覺其孤，言皆符合不孤。尋理者不見其隙，隙孔也。理相彌合，故無孔也。始其宏耳。又文之大者，藉引而申之；文體大者，須依其事理引之使長，又申明之使成繁富也。文之小者，在限而合之。文體小者，亦依事理豫定其位，促合其理使歸約也。申之則繁，合之則約。善申者雖繁不得而減；言雖繁多，皆相須而成，義不得減之令少也。善合者雖約不可而增。言雖簡少，義並周足，不可增之使多。合而遺其理，謂合之傷於疏略，漏其正理也。疏穢之起，實在於茲。理不足故體必疏，義相越故文成穢也。皆在於義得理通，理相稱愜故也。若使申而越其義，謂申之乃虛相依託，越於本義也。此固文人所宜用意。或有作者，情非通悟，不分先後之位，不定上下之倫，茍出胸懷，便上翰墨，假相聚合，無所附依，事空致於混淆，辭終成於瑣碎，斯人之輩，吾無所裁矣。右文似即本鎔裁篇而暢演之，不欲割裂其章句，故全錄如上。
28 	８　案上節論鎔，此節論裁。裁者剪截浮詞之謂，史通敘事篇論省句省字之法，至為精覈，茲節錄之於左：史通點煩篇其法甚善，惜已缺佚。文選載干寶晉紀總論與晉書元帝紀所載詳略不同，亦可以觀剪裁之法則。夫國史之美者，以敘事為工；而敘事之工者，以簡要為主，簡之時義大矣哉！歷觀自古作者，權輿尚書，發蹤所載，務於寡事。春秋變體，其言貴於省文，斯蓋澆淳殊致，前後異跡，然則文約而事豐，此述作之尤美者也。始自兩漢，迄乎三國，國史之文，日傷煩富，逮晉已降，流宕逾遠。尋其冗句，摘其煩詞，一行之間，必謬增數字，尺紙之內，恆虛費數行。夫聚蚊成雷，群輕折軸，況於章句不節，言詞莫限，載之兼兩，曷足道哉！蓋敘事之體，其別有四：有直紀其才行者，有唯書其事跡者，有因言語而可知者，有假贊論而自見者。
29 	至如古文尚書稱帝堯之德，標以『允恭克讓；』春秋左傳言子太叔之狀，目以『美秀而文；』所稱如此，更無他說，所謂直紀其才行者。又如左氏載申生為驪姬所譖，自縊而亡；班史稱紀信為項籍所圍，代君而死；此則不言其節操，而忠孝自彰，所謂唯書其事跡者。又如尚書稱武王之罪紂也，其誓曰『焚炙忠良，刳剔孕婦，』左傳紀隨會之論楚也，其詞曰『篳路藍縷，以啟山林；』此則才行事跡莫不闕如，而言有關涉，事便顯露，所謂因言語而可知者。又如史記衛青傳後太史公曰『蘇建嘗責大將軍不薦賢待士；』漢書孝文紀末其其贊曰『吳王詐病不朝，賜以幾杖；』此則傳之與紀，並所不書，而史臣發言，別出其事，所謂假贊論而自見者。然則才行，事跡，言語，贊論，凡此四者，皆不相須，若兼而畢書，則其費尤廣，但自古經史，通多此類，能獲免者，蓋十無一二。又敘事之省，其流有二焉：一曰省句，二曰省字。如左傳宋華耦來盟，稱其先人得罪於宋，魯人以為敏。夫以鈍者稱敏則明賢達所嗤，此為省字也。其有反於是者，若公羊稱□克眇，季孫行父禿，孫良夫跛，齊使跛者逆禿者，眇者逆眇者。蓋宜除跛者已下句，但云各以其類逆。必事加再述，則於文殊費，此為煩句也。漢書張蒼傳云『年老口中無齒；』蓋於此一句之內，去年及口中可矣，夫此六文成句，而三字妄加，此為煩字也。續見次節
30 	然則省句為易，省字為難，洞識此心，始可言史矣。茍句盡餘剩，字皆重復，史之煩蕪，職由於此。蓋餌巨魚者，垂其千釣，而得之在於一筌；捕高鳥者，張其萬罝，而獲之由於一目。夫敘事者，或虛益散辭，廣加閑說，必取其所要，不過一言一句耳。茍能同夫獵者漁者，既執而罝釣必收，其所留者，唯一筌一目而已，則庶幾駢枝盡去，而塵垢都捐，華逝而實存，滓去而沈在矣。嗟乎！能損之又損，而玄之又玄，輪扁所不能語斤，伊摯所不能言鼎也。
31 	９　莊子駢拇篇『駢於辯者，累瓦結繩，竄句游心於堅白同異之間。』釋文引司馬彪云『竄句，謂邪說微隱，穿鑿文句也。』隨分所好，謂各隨作者性之所好。
32 	１０裁字之義，兼增刪二者言之，非專指刪減也。此節極論繁略之本原，明白不可復加，日知錄十九文章繁簡條頗可參閱，錄於下：附原注。
33 	韓文公作樊宗師墓銘曰『維古於辭必己出，降而不能乃剽賊，後皆指前公相襲，從漢迄今用一律。』此極中今人之病。若宗師之文，則懲時人之失而又失之者也。如絳守居園池記以東西二字平常，而改為甲辛，殆類吳人之呼庚癸者矣。作書須注，此自秦漢以前可耳；若今日作書，而非注不可解，則是求簡而得繁，兩失之矣。子曰，『辭達而已矣。』胡纘宗修安慶府志書正德中劉七事，大書曰『七年閏五月，賊七來寇江境，』而分注於賊七之下曰，『姓劉氏。』舉以示人，無不笑之。不知近日之學為秦漢文者，皆『賊七』之類也。辭主乎達，不論其繁與簡也。繁簡之論興而文亡矣。史記之繁處，必勝於漢書之簡處；新唐書之簡也，不簡於事而簡於文，其所以病也。錢氏曰『文有繁有簡，繁者不可簡之使少，猶之簡者不可增之使多。左氏之繁，勝於公穀之簡，史記漢書互有繁簡，謂文未有繁而能工者，亦非通論也。』
34 	『時子因陳子而以告孟子，陳子以時子之言告孟子。』此不須重見而意已明。『齊人有一妻一妾而處室者，其良人出，則必饜酒肉而後反。其妻問所與飲食者，則盡富貴也。其妻告其妾曰，良人出，則必饜酒肉而後反，問其與飲食者，盡富貴也，而未嘗有顯者來，吾將瞷良人之所之也。』『有饋生魚於鄭子產，子產使校人畜之池。校人烹之，反命曰，始舍之圉圉焉，少則洋洋焉，攸然而逝。子產曰，「得其所哉！得其所哉！」校人出，曰，「孰謂子產智，予既烹而食之，曰，得其所哉！得其所哉！」』此必須重疊而情事乃盡，此孟子文章之妙；使入新唐書，於齊人則必曰『其妻疑而瞷之。』於子產則必曰『校人出而笑之，』兩言而已矣。是故辭主乎達，不主乎簡。
35 	劉器之曰『新唐書敘事好簡略其辭，故其事多鬱而不明，此作史之病也。且文章豈有繁簡邪！昔人之論，謂如風行水上，自然成文，若不出於自然，而有意於繁簡，則失之矣。當日進新唐書表云「其事則增於前，其文則省於舊，」新唐書所以不及古人者，其病正在此兩句也。』
36 	黃氏日鈔言『蘇子由古史改史記多有不當。如樗里子傳，史記曰「母韓女也，樗里子滑稽多智；」古史曰「母韓女也，滑稽多智，」似以母為滑稽矣。然則樗里子三字其可省乎！甘茂傳，史記曰「甘茂下蔡人也，事下蔡史舉學百家之說；」古史曰「下蔡史舉學百家之說，」似史舉自學百家矣。然則事之一字其可省乎！以是知文不可以省字為工，字而可省，太史公省之久矣。』１１張駿字公庭，十歲能屬文。傳見晉書八十六。謝艾見駿子重華傳。王濟不見於傳。駿語無聞。
37 	１２陸雲與兄平原書曰『云今意視文，乃好清省。』又曰『兄文章之高遠絕異，不可復稱言，然猶皆欲微多，但清新相接，不以此為病耳。若復令小省，恐其妙欲不見，可復稱極，不審兄猶以為爾不。』又曰『兄文方當日多，但文實無貴於為多。多而如兄文者，人不饜其多也。』又曰『有作文唯尚多，而家多豬羊之徒，作蟬賦二千餘言，隱士賦三千餘言，既無藻偉體，都自不似事。文章實自不當多，古今之能為新聲絕曲者，又無過兄，兄往日文雖多瑰鑠，至於文體，實不如今日。……張公文無他異，正自情省無煩長，作文正爾，自復佳。兄文章已顯一世，亦不足復多自困苦。適欲白兄可因今清靜，盡定昔日文，但當鉤除。差易為功力。』１３文賦曰『石韞玉而山輝，水懷珠而川媚；雖無佳偶，因而留之，譬若水石之藏珠玉，山川為之輝媚也。彼榛楛之勿翦，亦蒙榮於集翠；榛楛，喻庸音也。以珠玉之句既存，故榛楛之辭亦美。綴下里於白雪，吾亦濟夫所偉。』言以此庸音而偶彼嘉句，譬以下里鄙曲綴於白雪之高唱，吾唱知美惡不倫，然且以益夫所偉也。又曰『放庸音以足曲。』１４素問湯液醪醴論『榮衛不可復收。』注『榮衛者，氣之主。』１５弛於負擔，謂免於累也。
38 	聲律第三十三１
39 	夫音律所始，本於人聲者也。聲含鈴木云閔本岡本作合宮商，肇自血氣，先王因之，以制樂歌。故知器寫入聲，聲非學當作效器者也２。故言語者，文章神明樞機，吐納律呂，唇吻而已３。古之教歌，先揆以法，使疾呼中宮，徐呼中徵４。夫商徵響高，宮羽聲下５；抗喉矯舌之差，攢唇激齒之異，廉肉相準，皎然可分６。今操琴不調，必知改張，摘黃雲作摛文乖張，而不識所調。響在彼弦，乃得克諧，聲萌我心，更失和律，其故何哉？良由內元作外王改顧校作外聽難為聰也７。故外聽之易，弦以手定，內聽之難，聲與心紛，可以數求，難以辭逐８。凡聲有飛沈，響有雙疊，二字脫楊云有字下諸本皆遺翕散二字謝云據下文當作雙疊二字雙聲隔字而每舛，疊韻雜句而必睽；沈則響發而斷，飛則聲颺不還，並轆轤交往，逆鱗相比迂其際會，則往蹇來連其為疾病，亦文家之吃也９。夫吃文為患，生於好詭，逐新趣異，故喉唇糾紛；將欲解結，務在剛斷。左礙而尋石，末滯而討前，則聲轉於吻，玲玲如振玉；辭靡於耳，累累如貫珠矣１０。是以聲畫妍蚩，寄在吟詠，吟詠滋味，流於字元作下商孟和改黃雲案馮本作字句。氣力孫雲氣力上當復有字句二字窮於和韻１１。異音相從謂之和，同聲相應謂之韻。韻氣一定，故鈴木云文鏡秘府論玉海故作則餘聲易遣；和體抑揚，故遺鈴木雲岡本作遣響難契。屬筆易巧，選和至難，綴文難精，而作韻甚易，雖纖意一作毫曲變，非可縷言，然振其大綱，不出茲論１２。
40 	若夫宮商大和，譬諸吹籥；翻回取均，頗似調瑟。瑟資移柱，故有時而乖貳；籥含定管，故無往而不壹。陳思潘岳，吹籥之調也；陸機左思，瑟柱之和也。概舉而推，可以類見１３。
41 	又詩人綜韻，率多清切，楚辭辭楚，故訛韻實繁１４。及張華論韻，謂士衡多楚，文賦亦稱知楚不易，可謂銜靈均之聲餘，失黃鐘之正響也１５。凡切韻之動，勢若轉圜，鈴木云玉海作圓嘉靖本亦同訛音之作，甚於枘方，免乎枘方，則無大過矣１６，練才洞鑒，剖字鉆響，識疏汪本作疏識闊略，黃雲汪本作疏識簡略隨音所遇，若長風之過籟，南元作東葉循父改黃雲案馮本作東郭之吹竽耳１７。古之佩玉，左宮右徵，以節其步，聲不失序。音以律文，其可忘王本作忽哉！１８
42 	贊曰：標情務遠，比音則近。吹律胸臆，調鐘唇吻１９。聲得鹽梅，響滑榆槿２０。割棄支離２１，宮商難隱２２。
43 	１　古代竹帛繁重，學術傳授，多憑口耳，故韻語雜出，藻繪紛陳，自易之文言系辭以及百家諸子，大率如此。西漢盛行章句，訓說一經，往往數十萬言，茍以博依曼衍為高，文採聲韻，殆鮮措意。能文之士，類皆深湛儒術；而守經儒生，則未必能文。流至東漢，儒林與文苑分途，文士制作，力有所專，制作益廣。今其辭失傳者眾，考其篇目，固泰半有韻之文也。韻文既極恢宏，自須探求新境，以馭無窮。自佛教東流，中國文學，受其薰染，釋慧皎高僧傳十三經師論云『始有魏陳思王曹植深愛聲律，屬意經音，既通般遮之瑞響，又感魚山之神制；於是刪治瑞應本起，以為學者之宗，傳聲則三千有餘，在契則四十有二。』又云『昔諸天贊唄，皆以韻入弦管，五眾與俗違，故宜以聲曲為妙。原夫梵唄之起，亦肇自陳思。始箸太子頌及睒頌等。因為之制聲，吐納抑揚，並法神授，今之皇皇顧惟，蓋其風烈也。』續見次節
44 	夫制梵唄者，必精達經旨，洞曉音律，三位七聲，次而無亂，五言四句，契而莫爽，其間起擲蕩舉，平折放殺，游飛卻轉，反疊嬌哢，動韻則揄靡弗窮，張喉則變態無盡，故能超暢微言，令人樂聞者也。此亦經師論語曹植既首唱梵唄，作太子頌睒頌，新聲奇制，焉有不扇動當世文人者乎！故謂作文始用聲律，實當推原於陳王也。或疑陳王所制，出自僧徒依託，事乏確證，未敢茍同。況子建集中如贈白馬王彪云『孤魂翔故域，靈柩寄京師；』情詩『游魚潛綠水，翔鳥薄天飛；始出嚴霜結，今來白露晞，』皆音節和諧，豈盡出暗合哉。李登在魏世撰聲類十卷，為韻書之祖。大輅椎輪，固不得與切韻比，然亦當時文士漸重聲律之一證矣。
45 	繼陳王而推衍其說者，則為晉之陸士衡。文賦云『暨音聲之迭代，若五色之相宜；雖逝止之無常，固崎錡而難便；茍達變而識次，猶開流以納泉；如失機而後會，恆操末以續顛；謬玄黃之秩敘，故淟涊而不鮮。』據杜甫詩陸機二十作文賦，則尚在魏之季世也。世說排調篇載陸云『雲間陸土龍，』荀隱『日下荀鳴鶴』二語，以為美談，今觀二語了無奇意，蓋徒以聲律相尚也。魏晉之世，聲律之學初興，故子建士衡雖悟文有音律，而未嫻協調音律之定術，躑躅燥吻，即謀音律之調諧耳。隋書載晉呂靜韻集六卷，張諒四聲韻林二十八卷。
46 	宋書範曄傳載曄自序云『性別宮商，識清濁，斯自然也。觀古今文人，多不全了此處，縱有會此者，不必從根本中來。年少中謝莊最有其分。手筆差易於宋書無於字，據南史補。文，不拘韻故也。吾思乃無定方，特能濟黃先生札記難上有艱字，見總術篇注。難，適輕重』觀蔚宗此辭，似調聲之術，已得於胸懷，特深自秘異，未肯告人。左礙而尋右，末滯而討前，即所謂濟艱難，適輕重矣。謝莊深明聲律，故其所作赤鸚鵡賦，為後世律賦之祖。
47 	文鏡秘府論一四聲論曰『宋末以來，始有四聲之目，沈氏乃著其譜，論云，起自周顒。』南史陸厥傳云『時盛為文章，吳興沈約，陳郡謝朓，瑯邪王融以氣類相推轂。汝南周顒善識聲韻。約等文皆用宮商；將平上去入四聲，以此制韻，有平頭上尾蜂腰鶴膝。五字之中，音韻悉異，兩句之內，角徵不同，不可增減，世呼為「永明體。」』四聲之分，分既已大明，用以調聲，自必有術。八病苛細固不可盡拘，而齊梁以後，雖在中才，凡有制作，大率聲律協和，文音清婉，南齊書張融傳云，文音清婉在其韻。辭氣流靡，罕有掛礙，不可謂非推明四聲之功。鐘嶸詩品，獨非四聲，以為襞積細微，文多拘忌，傷其真美，斯論通達，當無間然。抑知清濁通流，口吻調利，茍無科條，正復不易。
48 	夫大匠誨人，必以規矩，神而化之，存乎其人，何得堅拒聲律之術，使人冥索，得之於偶然乎。且齊梁以下，若唐人之詩，宋人之詞，元明人之曲，旁及律賦四六，孰不依循聲律，構成新制，徒以迂見之流，不了文章貴乎新變，笑八病為妄作，擯齊梁而不談，豈知沈約之前，聲律方興而莫阻，沈約之後，鰓理剖析而彌精哉。文學通變不窮，聲律實其關鍵，世人由之而不自覺，其識又非鐘記必暢論其理。而或者謂彥和生於齊世，適當王沈之時，又文心初成，將欲取定沈約，不得不枉道從人，以期見譽，觀南史舍人傳，言約既取讀，大重之，謂深得文理，知隱侯所賞，獨在此一篇矣。又謂南史鐘嶸傳云『嶸嘗求譽於沈約，約拒之。及約卒，嶸品古今詩為評言其優劣雲云。蓋追宿憾以此報約也。』南史喜雜採小說家言，恐不足據以疑二賢也。
49 	２　學器，當作作器。毛詩大序『情發於聲，聲成文謂之音。』正義曰『原夫原作樂之始，樂寫人音，人音有小大高下之殊，樂器有宮征商羽之異，依人音而制樂，託樂器以寫人，是樂本效人，非人效樂。』沖遠數用彥和語，此亦其一也。
50 	３　札記曰『文章下當脫二字。者下一豆，神明樞機四字一豆，吐納律呂四字一豆。』案文章下疑脫關鍵二字，言語，謂聲音，此言聲音為文章之關鍵，又為神明之樞機，聲音通暢，則文採鮮而精神爽矣。至於律呂之吐納，須驗之唇吻，以求諧適，下贊所云吹律胸臆，調臆，調鐘唇吻，即其義也。神思篇用關鍵樞機字。
51 	４　札記曰『韓非子外儲說右上曰「夫教歌者，使先呼而詘之，其聲反清徵者乃教之。一曰，教歌者先揆以法，疾呼中宮，徐呼中徵，疾不中宮，徐不中徵，不可謂與為同。教。」案韓非之言，乃驗聲之術，彥和引用以為聲音自然之準，意與韓子微異。』５　札記曰『案此二句有訛字。當云宮商響高，徵羽聲下。周語曰「大不逾宮，細不逾羽。」禮記月令鄭注云「凡聲尊卑取象五行，數多者濁，數少者清。」案宮數八十一，商數七十二，角數六十四，徵數五十四，羽數四十八，詳見律歷志。是宮商為濁，徵羽為清，角清濁中。彥和此文為誤無疑。』６　抗喉矯舌，攢唇激齒，皆歌時發聲之狀。札記曰『樂記云「使其曲直繁瘠，廉肉節奏，足以感動人之善心而已矣。」注曰「曲直，歌之曲折也，繁瘠廉肉，聲之鴻殺也；節奏，闋作進止所應也。」疏曰「曲，謂聲音回曲，直，謂聲音放直，繁，謂繁多，瘠，謂省約，廉，謂廉棱，肉，謂肥滿。」案從鄭注，廉肉屬樂器言，不屬人聲言。』７　黃叔琳曰『由字下王損仲本有「外聽易為□而」六字。』案□或是巧字。操琴不調，必知改張，語本漢書董仲舒傳對策文。摘文，當作摛文。８　內聽之難，由於聲與心紛，故欲求聲韻之調諧，可設律數以得之，徒騁文辭，難期切合也。『凡聲有飛沈』以下，即言和諧聲律之法則。
52 	９　雙聲隔字而每舛，即八病中傍紐病也。文鏡秘府論五引元氏云『傍紐者，一韻之內有隔字雙聲也。』又引劉滔云『重字之有關關，疊韻之有窈窕，雙聲之有參差，並興於風如詩矣。王玄。王玄謨問謝莊何者為雙聲？何者為疊韻？答云，懸瓠為雙聲，碻磝為疊韻。時人稱其辯捷。如曹植詩云，「壯哉帝王居，佳麗殊百城。」即居佳殊城是雙聲之病也。凡安雙聲唯不得隔字，若踟躕躑躅蕭瑟流連之輩，兩字一處，於理即通，不在病限。』
53 	疊韻雜句而必睽，即八病之小韻病也。文鏡秘府論五引或云『凡小韻居五字內急，九字內小緩，』又引劉氏曰『五字內犯者，曹植詩云「皇佐揚天惠，」即皇揚是也。十字內犯者，陸士衡擬古歌云「嘉樹生朝陽，凝霜封其條」即陽霜是也。是故為疊韻兩字一處，於理得通，如飄颻窈窕徘徊周流之等，不是病限，若相隔越，即不得耳。』雜句，文鏡秘府論一引此文作離句，疑作離者是，離亦隔也，謂壘韻字在句中隔越成病也。
54 	沈則響發而斷，文鏡秘府論一引此作如斷，案作如義較優。札記曰『飛謂平清，沈謂仄濁。一句純用仄濁，或一句純用平清，則讀時亦不便，所謂沈則響發而斷，飛則聲颺不還也。「轆轤交往」二語。言聲勢不順。黃注引詩品釋之，大謬。』案轆轤二語，文鏡秘府論引作鹿盧交往，逆鱗相批。批字恐誤，似當作比。漢書雋不疑傳『□具劍。』顏注引晉灼曰『古長劍首以玉作井鹿盧形。』鹿盧，亦作轆轤。韓非子說難篇『夫龍之為蟲也，柔可狎而騎也。然其喉下有逆鱗徑尺，若人有嬰之者則必殺人。』彥和以井鹿盧喻聲韻之圓轉，逆鱗相比喻聲律之靡密。所謂逆鱗相比者，頗似文鏡秘府論所云調聲三術之相承術。相承者，有向上承向下承二種。向上承者。若上句五字之內，去上入字多而平聲極少者，則下句用三平承之。如謝康樂詩云『溪壑斂冥色，雲霞收夕霏，』上句惟有溪一字是平，四字是去上入，故下句之上用雲霞收三平承之。三平向下承者，如王中書詩曰『待君竟不至，秋雁雙雙飛，』上句惟有君一字是平，四上去入，故下句末雙雙飛三平承之。前後密接，豈即以謂逆鱗相比者與！『迂其際會，』紀評曰『迂當作迕。』案迂迕二字均通，謂若錯失音律之際會，則往蹇來連也。易蹇卦六四曰『往蹇來連。』王弼注曰『往則無應，來則乘剛；往來皆難，故曰往蹇來連。』聲律謬誤，則喉唇糾紛，猶人之病口吃也。
55 	１０文鏡秘府論四曰『若文系於韻，則量其韻之多少，若事不周圓，功必疏闕。與其終將致患，不若易之於初。然參會事情，推校聲律，動成病累，難悉安穩。如其理無配偶，音相犯忤，三思不得，足以改張。或有文人昧於機變，以一言可取，殷勤戀之，勞於用心，終是棄日，若斯之輩，亦膠柱之義也。』此說頗可推暢彥和之意。左礙尋右，末滯討前，即以聲律之數，求其糾紛所在也。
56 	１１妍蚩，猶美惡也。『言，心聲也，書，心畫也。』揚雄法言文。此云聲畫，猶言文章聲韻。文鏡秘府論一四聲論引此作『滋味流於下句，風力窮於和韻。』無下吟詠二字。下句，猶言安句造句。和與韻為二事，下文分言之。範曄獄中與諸甥侄書曰『常恥作文士文，患其事盡於形，情急於藻，義牽其旨，韻移其意，雖時有能者，大較多不免此累。』又曰『手筆差易於文，不拘韻故也。』１２異音相從謂之和，指句內雙聲疊韻及平仄之和調；同聲相應謂之韻，指句末所用之韻。韻氣一定，故故，四聲論引作則，是。餘聲易遣，謂擇韻既定，則餘韻從之；如用東韻。凡與同韻之字皆得選用。和體抑揚，故遺響難契，謂一句之中，音須調順，上下四句間，亦求和適。此調聲之術，所以不可忽略也。文鏡秘府論謂筆有上尾鶴膝隔句上尾沓發音廢等病，詞人所常避。如束皙表云『薄冰凝池，非登廟之珍，』池與珍同平聲，是其上尾也。左思三都賦序云『魁梧長者，莫非其舊，風謠歌□，各附其俗，』者與舞上聲，是鶴膝也。隔句上尾者，第二句末與第四句末同聲也。如鮑照河清頌序云『善談天者，必徵象於人；工言古者，必考績於今，』人與今同聲是也。沓發者，第四句末與第八句末同聲也。如任孝恭書云『昔鐘儀戀楚，樂操南音；東平思漢，松柏西靡；仲尼去魯，命云遲遲；季後過豐，潸焉出涕。』涕與靡同聲是也。
57 	陳先生曰『彥和此文，實本左傳晏子曰「和與同異，和如羹焉。聲亦如味，清濁大小短長疾徐哀樂剛柔遲速高下出入周疏以相濟也。若琴瑟之專壹，誰能聽之！同之不可也如是。「故彥和本之謂異音相從也。』茲錄文鏡秘府論所舉調聲三術於後，以資參閱。元氏曰，聲有五聲，角徵宮商羽也。分於文字四聲，平上去入也。宮商為平聲，徵為上聲，羽為去聲，角為入聲。故沈隱侯論云『欲使宮征相變，低昂舛節，若前有浮聲，則後須切響。一簡之內，音韻盡殊，兩句之中，輕重悉異。妙達此旨，始可言文。』固知調聲之議。其為用大矣。調聲之術，其例有三：一曰換頭，二曰護腰，三曰相承。
58 	一換頭者。若兢於蓬州野望詩曰：
59 	飄颻宕渠城　曠望蜀門隈　水共三巴遠　山隨八陣開
60 	橋形疑漢接　石勢似煙回　欲下他鄉淚　猿聲幾處催
61 	此篇第一句頭兩字平，次句頭兩字去上入，次句頭兩字去上入，次句頭兩字平，次句頭兩字又平，次句頭兩字去上入，次句頭兩字又去上入，次句頭兩字又平，如此輪轉，自初以終篇，名為變換頭，是最善也。
62 	二護腰者，腰謂五字之中第三字也。護者，上句之腰不宜與下句之腰同聲。然同上去入則不可，用平聲無妨也。庾信詩曰：
63 	誰言氣蓋代　　晨起帳中歌
64 	氣是第三字，上句之腰也；帳亦第三字，是下句之腰。此為不調，宜護其腰，慎勿如此。
65 	三相承已見上，不復錄。
66 	１３此謂陳思潘岳吐音雅正，故無往而不和。士衡語雜楚聲，須翻回以求正韻，故有時而乖貳也。左思齊人，後乃移家京師，或思文用韻，有雜齊人語者，故彥和雲然。膠柱鼓瑟，法言先知篇文。
67 	１４札記曰『此詩人對下楚辭而言，則指三百篇之詩人。』１５陸雲與兄平原書『張公語云云，兄文故自楚，須作文為思昔所識文。』觀雲諸書中論韻者，如『李氏云，雪與列韻。曹便復不用。人亦復云，曹不可用者，音自難得正。』所云李氏，豈即李登與！曹或指陳思王也。又如『徹與察皆不與日韻。思惟不能得，願賜此一字。』又如『音楚，願兄便定之。』觀此諸語，知當時無標準韻書，故得正韻頗不易也。札記曰『案文賦云，亮功多而累寡，故取足而不易。彥和蓋引其言以明士衡多楚，不以張公之言而變。「知楚」二字乃涉上文而訛。』１６札記曰『此言文中用韻，取其諧調，若雜以方音，反成詰詘。今人作文雜以古韻者，亦不可不知此。』自陸法言撰切韻，方言雖歧，而詩文用韻，無不正矣。
68 	１７札記曰『南，原作東。孫云「新論審名篇，東郭吹竽而不知音，袁孝政注亦以齊宣王東郭處士事為釋。是古書南郭自有作東郭者，不必定依韓子，韓非子內儲說上七術篇。但濫竽事終與文義不相應。」侃謹案，彥和之意正同新論。亦云不知音而能妄成音。故與長風過籟連類而舉，章先生云「當作南郭之吹於耳。正與上文相連。莊子前者唱于而隨者唱喁，此本南郭子綦語，而彥和遂以為南郭事，儷語之文，固多此類，後人不知吹於之義，遂誤加竹耳。」侃謹案，如師語亦得，但原文實作東郭，自以孫說為長。』案晉書劉寔傳崇讓論『南郭先生不知吹竽者也。』南郭東郭皆可通。
69 	剖字鉆響，謂調聲有術，隨音所遇，謂偶然而調。長風過籟，南郭吹竽，皆以喻無術馭聲者。
70 	１８禮記玉藻『古之君子必佩玉，右徵角，左宮羽，趨以採齊，行以肆夏。』梁玉繩瞥記曰：『彭龜年讀書吟示子鉉云「吾聞讀書人，惜氣勝惜金，累累如貫珠，其聲和且平；忽然低復昂，似絕反可聽；有時靜以默，想見紬繹深；心潛與理會，不覺詠嘆淫。昨夕汝讀書，厲響醒四鄰，方其氣盛時，聲能亂狂霖；倏忽氣已竭，口亦遂絕吟；體疲神自昏，思慮那得清；安能更□永，溫故而知新；永歌詩有味，三復意轉精。勉汝諷誦餘，且學思深湛。」』１９呂氏春秋長見篇『師曠欲善調鐘，以為後世之知音者也。』２０禮記內則『堇荁枌榆免薨滫瀡以滑之。』鄭注『謂用調和飲食也。』此文槿是堇之假字。釋文云『堇，菜也。』２１莊子德充符釋文『支離，不正貌。』支離，指上文逐新趣異之流。
71 	文鏡秘府論論聲病甚詳，其序云『顒約已降，兢融以往，聲譜之論鬱起，病犯之名爭興，家制格式，人談疾累，徒競文華，空事拘檢。』茲約舉其說於下：
72 	一平頭。平頭詩者，五言詩第一字不得與第六字同聲，第二字不得與第七字同聲。同聲者，謂不得同平上去入四聲，如
73 	今日良宴會　歡樂難具陳
74 	芳時淑氣清　提壺臺上傾
75 	或曰『上句第一字與下句第一字同平聲不為病，同上去入聲一字即病。上句第二字與下句第二字同聲，無問平上去入皆是巨病。』
76 	或曰『沈氏云「第一第二字不宜與第六第七同聲，若能參差用之，則可矣。」謂第一與第七，第二與第六同聲。如秋月照綠波，白雲隱星漢之類。』
77 	四言七言及詩賦頌以第一句首字第二句首字不得同聲，不復拘以字數次第也。如曹植洛神賦云榮耀秋菊，華茂春松是也。銘誄之病，一同此式。此病五言頗為不便，文筆未足為尤，疥癬微疾，非是巨害。
78 	二上尾或名土崩病。上尾詩者，五言詩中第五字不得與第十字同聲。此病齊梁以前時有犯者，齊梁以來，無有犯者。此為巨病，若犯者，文人以為未涉文途者也。如
79 	西北有高樓　上與浮雲齊
80 	衰草蔓長河　寒木入雲煙
81 	或曰『其賦頌銘誄以第一句末不得與第二句末同聲。如張休明芙蓉賦云「潛靈根於玄泉，擢英耀於清波」是也。』
82 	沈氏亦云『上尾者，文章之尤病，自開闢迄今多慎此字疑誤。不免，悲夫。』
83 	凡詩賦之體，悉以第二句末與第四句末以為韻端。若諸雜事不束以韻者，其第二句末即不得與第四句同聲，俗呼為隔句上尾，必不得犯之。
84 	劉滔雲下句之末，文章之韻，手筆之樞要，在文不可奪韻，在筆不可奪聲。且筆之兩句，比文之一句。文事三句之內，筆事六句之內，第二第四第六，此六句之末，不宜相犯，此即是也。
85 	三蜂腰。蜂腰詩者，五言詩一句之中，第二字不得與第五字同聲，言兩頭粗中央細。如
86 	聞君愛我甘　竊獨自雕飾
87 	徐步金門出　言尋上苑春
88 	或曰『君與甘非為病，獨與飾是病。所以然者，如第二字與第五字同去上入，皆是病，平聲非病也。』沈氏云『五言之中，分為兩句，上二下三，凡至句末並須要殺，即其義也。』
89 	劉滔亦云『為其同分句之末也。』
90 	其諸賦頌皆須以情斟酌避之。如阮瑀止怨賦云『思在體為素粉，悲隨衣以消除。』即體與粉衣與除同聲是也。
91 	四鶴膝。鶴膝詩者，五言詩第五字不得與第十五字同聲。言兩頭細中央粗似鶴膝也。以其詩中央有病。如
92 	客從遠方來　遺我一書札　上言長相思　下言久離別
93 	新裂齊紈素　皎潔如霜雪　裁為合歡扇　團團似明月
94 	或曰，此云第三句者，舉其大法耳。但從首至末，皆須以次避之。若第三句不得與第五句相犯，第五句不得與第七句相犯，犯法準前也。
95 	劉氏云『凡諸賦頌一同五言之式。如潘安仁閑居賦云「陸擿紫房，水掛□鯉；或宴於林，或禊於泛；」即其病也。其諸手筆第一句末不得犯第三句末，其第三句末復不得犯第五句末，皆須鱗次避之。……其詩賦銘誄，言有定數，韻無盈縮，必不得犯。且五言之作，最為機妙，既恆宛宛字疑誤。口實，病累尤彰，故不可不事也。自餘手筆，或賒或促，任意縱容，不避此聲，未為心腹之病。』
96 	五大韻或名觸地病。大韻詩者，五言詩若以新為韻。上九字中更不得安人津鄰身陳等字，既同其類，名犯大韻。如
97 	游魚牽細藻　鳴禽弄好音　誰知遲暮節　悲吟傷寸心
98 	元氏曰『此病不足累文，如能避者彌佳。若立字要切，作文調暢，不可移者，不須避之。』
99 	六小韻或名傷音病。小韻詩除韻以外而有迭相犯者，名為犯小韻病也。如
100 	嘉樹生朝陽　凝霜封其條陽霜是病
101 	搴簾出戶望　霜花朝瀁日望瀁是病
102 	元氏曰『此病輕於大韻，近代咸不以為累文。』
103 	劉氏曰『小韻者。五言詩十字中除本韻以外自相犯者。若已有梅，更不得復用開來才臺等字。』
104 	七傍紐亦名大紐，或名爽絕病。傍紐詩者，五言詩一句之中，有月字，更不得安魚元阮願等之字。此即雙聲，雙聲即犯旁紐。亦曰，五字中犯最急，十字中犯稍寬。如此之類，是其病。如
105 	魚游見風月　獸走畏傷蹄魚月獸傷並雙聲
106 	元生愛皓月　阮氏願清風阮元願月為一紐
107 	元氏云『傍紐者，一韻之內，有隔字雙聲也。』
108 	劉氏云『傍紐者，即雙聲是也。譬如一韻中，已有任字，即不得復用忍辱柔蠕仁讓爾日之類。』劉滔以雙聲亦為正紐。其傍紐者，若五字中已有任字，其四字不得復用錦禁急飲蔭邑等字。以其一紐之中，有金音等字與任同韻故也。
109 	八正紐亦名小紐，亦名爽切病。正紐者，五言詩壬衽任入四字為一紐，一句之中，已有壬字，更不得安衽任入等字，如此之類，名為犯正紐之病也。如
110 	心中肝如割肝割同紐
111 	曠野莽茫茫莽茫同紐
112 	或曰『正紐者謂正雙聲相犯。其雙聲雖一，傍正有殊。從一字之紐，得四聲是正也。若元阮願月。若從他字來會成雙聲，是傍也。若元阮願月是正，而有牛魚奸硯等字來會元月等字成雙聲是也。如云「我本漢家子，來嫁單于庭。」家嫁是一紐之內，名正雙聲，名犯正紐者也。傍紐者，如「貽我青銅鏡，結我羅裙裾。」結裙是雙聲之傍，名犯傍紐也。』
113 	文鏡秘府論於八病外復有齟齬病，亦頗切要。附錄於後：
114 	齟齬病者，一句之內，除第一字及第五字，其中三字有二字相連同上去入是。若犯上聲，其病重於鶴膝。此例文人以為秘密，莫肯傳授。上官儀云，犯上聲是斬刑，去入亦絞刑。
115 	如曹子建詩云『公子敬愛客。』敬與愛是。其中三字有二字相連同去聲是也。元兢曰『平聲不成病，上去入是重病，文人悟之者少，故此病無名，兢案文賦云「或齟齬而不安，」因以此病名為齟齬之病焉。』２２附沈約及其同時人論聲韻之文。
116 	沈約宋書謝靈運傳論
117 	史臣曰，民稟天地之靈，含五常之德，剛柔迭用，喜慍分情。夫志動於中，則歌詠外發，六義所因，四始攸系，升降謳謠，紛披風什，雖虞夏以前，遺文不睹，稟氣懷靈，理或無異，然則歌詠所興，宜自生民始也。周室既衰，風流彌著，屈平宋玉，導清源於前，賈誼相如，振芳塵於後，英辭潤金石，高義薄雲天。自茲以降，情志愈廣，王褒劉向揚班崔蔡之徒，異軌同奔，遞相師祖，雖清辭麗曲，時發乎篇，而蕪音累氣，固亦多矣。若夫平子艷發，文以情變，絕唱高蹤，久無嗣響。至於建安，曹氏基命，二祖陳王，咸蓄盛藻，甫乃以情緯文，以文被質。自漢至魏，四百餘年，辭人才子，文體三變：相如巧為形似之言，班固長於情理之說，子建仲宣以氣質為體，並標能擅美，獨映當時。是以一世之士，各相慕習。源其飆流所始，莫不同祖風騷，徒以賞好異情，故意制相詭。
118 	降及元康，潘陸特秀，律異班賈，體變曹王，縟旨星稠，繁文綺合，綴平臺之逸響，採南皮之高韻，遺風餘烈，事極江左，有晉中興，玄風獨振，為學窮於柱下，博物止乎七篇，馳騁文辭，義單乎此。此建武暨於義熙，歷載將百，雖綴響聯辭，波屬雲委，莫不寄言上德，託意玄珠，遒麗之辭，無聞焉爾。仲文始革孫許之風，叔源大變太元之氣。爰逮宋氏，顏謝騰聲。靈運之興會標舉，延年之體裁明密，並方軌前秀，垂範後昆。若夫敷衽論心，商榷前藻，工拙之數，如有可言，夫五色相宜，八音協暢，由乎玄黃律呂，各適物宜，欲使宮羽相變，低昂互節，若前有浮聲，則後須切響，一簡之內，音韻盡殊，兩句之中，輕重悉異，妙達此旨，始可言文。至於先士茂制。諷高歷賞，子建函京之作，仲宣霸岸之篇，子荊零雨之章，正長朔風之句，並直舉胸情，非傍詩史，正以音律調韻，取高前式。自騷人文選作靈均以來，『多歷年代，雖文體稍精，而』此十字據文選補此秘未睹，至於高言妙句，音韻天成，皆暗與理合，匪由思至。張蔡曹王，曾無先覺，潘陸顏謝，去之彌遠，世之知音者，有以得之，知此言之非謬。如曰不然，請待來哲。
119 	陸厥與沈約書
120 	範詹事自序『性別宮商，識清濁，特能適輕重，濟艱難，古今文人，多不全了斯處。縱有會此者，不必從根本中來。』沈尚書亦云『自靈均以來，此秘未睹，或闇與理合，匪由思至，張蔡曹王，曾無先覺，潘陸顏謝，去之彌遠。』大旨欲使宮羽相變，低昂舛節，若前有浮聲，則後須切響，一簡之內，音韻盡殊，兩句之中，輕重悉異，辭既美矣，理又善焉。但觀歷代眾賢，似不都闇此處，而云此秘未睹，近於誣乎。案範雲不從根本中來，尚書云匪由思至，斯可謂揣情謬於玄黃，擿句差其音律也。範又云時有會此者，尚書云或闇與理合，則美詠清謳，有辭章調韻者，雖有差謬，亦有會合。推此以往，可得而言。夫思有合離，前哲同所不免，文有開塞，即事不得無之。子建所以好人譏彈，士衡所以遺恨終篇。既曰遺恨，非盡美之作，理可詆訶。君子執其詆訶，便謂合理為闇，豈如指其合理，而寄詆訶為遺恨邪！意謂子何得執彼可詆訶之處，而謂合理處為偶然。何不指其合理之處知謂可詆訶之處為即前人自雲遺恨之處耶？
121 	自魏文屬論，深以清濁為言，劉楨奏書，大明體勢之致，岨峿妥帖之談，操末續顛之說，興玄黃於律呂，比五色之相宣，茍此秘未睹，茲論為何所指邪！故愚謂前英已早識宮征，但未屈曲指的若今論所申。至於掩瑕藏疾，合少謬多，則臨淄所云人之著述不能無病者也。非知之而不改，謂不改則不知，斯曹陸又稱竭情多悔不可力彊者也。今許以有病有悔為言，則必自知無悔無病之地，引其不了不合為闇，何獨誣其一了一合之明乎！意者亦質文時異，古今好殊，將急在情物而緩於章句。情物文之所急，美惡猶且相半，章句意之所緩，故合少而謬多，義在於斯，必非不知明矣。長門上林，始非一家之賦，洛神池雁，便成二體之作，孟堅精整，詠史無虧於東主，平子恢富，羽獵不累於憑虛，王粲初征，他文未能稱是，楊修敏捷，暑賦彌日不獻，率意寡尤，則事促乎一日，翳翳愈伏，而理賒於七步。一人之思，遲速天懸，一家之文，工拙壤隔，何獨宮商律呂，必責其如一邪！論者乃可言未窮其致，不得言曾無先覺也。
122 	沈約答陸厥書
123 	宮商之聲有五，文字之別累萬，以累萬之繁，配五聲之約，高下低昂，非思力所舉。又非止若斯而已也。十字之文，顛倒相配，字不過十，巧歷已不能盡，何況復過於此者乎！靈均以來，未經用之於懷抱，固無從得其髣佛矣。若斯之妙而聖人不尚，何耶？此蓋曲折聲韻之巧，無當於訓義，非聖哲立言之所急也。是以子云譬之雕蟲篆刻，雲壯夫不為。自古辭人，豈不知宮羽之殊，商徵之別。雖知五音之異，而其中參差變動，所昧實多，故鄙意所謂此秘未睹者也。以此而推，則知前世文士便未悟此處。若以文章之音韻，同弦管之聲曲，則美惡妍蚩，不得頓相乖反，譬猶子野操曲，安得忽有闡緩失調之聲。以洛神比陳思他賦，有似異手之作，故知天機啟則律呂自調，六情滯則音律頓舛也。士衡雖云炳若縟錦，寧有濯色江波，其中復有一片是衛文之服，此則陸生之言，即復不盡者矣。韻與不韻，復有精粗，輪扁不能言，老夫亦不盡辨此。
124 	以上兩書。均載南齊書陸厥傳。
125 	詩品下
126 	昔曹劉殆文章之聖，陸謝為體貳之才，銳精研思千百年中，而不聞宮商之辨，四聲之論；或謂前達偶然不見，豈其然乎！嘗試言之曰，古詩頌皆被之金竹，故非調五音無以諧會，若置酒高堂上，明月照高樓，為韻之首，故三祖之詞，文或不工，而韻入歌唱，此重音韻之義也，與世之言宮商者異矣。今既不被管弦，亦何取於聲韻耶！齊王元長者嘗謂餘云『宮商與二儀俱生，自古詞人不知之，唯顏憲子乃云律呂音調，而其實大謬，唯見範曄謝莊頗識之耳。』常欲造知音論，未就。王元長創其首，謝朓沈約揚其波，三賢咸貴公子孫，幼有文辨，於是士流景慕，務為精密，襞積細微，轉相凌架，故使文多拘忌，傷其真美。餘謂文制本須諷讀，不可蹇礙，但令清濁通流，口吻調，利斯為足矣。至平上去入，則餘病未能；蜂腰鶴膝，閭里已具。
127 	章句第三十四１
128 	夫設情有宅，置言有位；宅情曰章，位言曰句。故章者，明也；句者，局也。局言者，聯字以分疆，明情者，總義以包體，區畛相異，而衢路交通矣２。夫人之立言，因字而生句，積句而成章，積章而成篇。篇之彪炳，章無疵也；章之明靡，句無玷也；句之清英，字不妄也；振本而末從，知一而萬畢矣３。夫裁文匠筆，篇有小大；離章合句，調有緩急；隨變適會，莫見定準。句司數字，待相接以為用；章總一義，須意窮而成體。其控引情理，送迎際會，譬舞容回環，而有綴兆之位；歌聲靡曼，而有抗墜之節也４。尋詩人擬喻，雖斷章取義，然章句在篇，如繭之抽緒，原始要終，體必鱗次。啟行之辭，逆萌中篇之意；絕筆之言，追媵元作勝謝改前句之旨；故能外交綺交，內義脈注，跗萼相銜，首尾一體５。若辭失其朋，元作明則羈旅而無友，事乖其次，則飄寓而不安。是以搜句忌於顛倒，裁章貴於順序，斯固情趣之指歸，文筆之同致也６。若夫筆句無常，而字有條鈴木云閔本作常數，四字密而不促，六字格而非緩。或變之以三五，蓋應機之權節也７，至於詩頌大體，以四言為正，唯祈父肇禋，以二言為句。尋二言肇於黃世，竹彈之謠是也，三言興於虞時，元首之詩是也；四言廣於夏年，洛汭之歌是也；五言見於周代，行露之章是也。六言七言，雜出詩騷，而疑有脫字黃雲案馮本而下空一格鈴木雲梅本而作兩其下空二字體之篇，成於兩鈴木雲梅本作西漢，情數運周，隨時代用矣８。
129 	若乃改韻從鈴木云案從疑作徙調，所以節文辭氣，賈誼枚乘，兩韻輒易；劉歆桓譚，百句不遷；亦各有其志也。昔魏武論賦，顧云玉海作詩嫌於積韻，而善於資顧雲資玉海作貿。代。陸雲亦稱四言轉句，以四句為佳。觀彼制韻，志同枚賈，然兩韻輒易，則聲韻微躁；百句不遷，則唇吻告勞；妙才激揚，雖觸思利貞，曷若折之中和，庶保旡咎９。
130 	又詩人以兮字入於句限，楚辭用之，字出句外。尋兮字成句，乃語助餘聲。舜詠南風，用之久矣，而魏武弗好，豈不以無益文義耶！至於夫惟蓋故者，發端之首唱；之而於以者，乃札句之舊體；乎哉矣鈴木云閔本作已也，亦送末之常科。據事似閑，在用實切。巧者回運，彌縫文體，將令數句之外，得一字之助矣。外字難謬，況章句歟！１０
131 	贊曰：斷章有檢，積句不恆。理資配主，辭忌失元作告謝改朋。環情草孫云當作節調，宛轉相騰。離合同王本作同合異，以盡厥能。
132 	１　札記釋章句之名曰『說文「˙，有所絕止，˙而識之也。」施於聲音，則語有所稽，宜謂之˙；施於篇籍，則文有所介，宜謂之˙。一言之這(言改垂馬)，可以謂之˙；數言聯貫，其辭已究，亦可以謂之˙。假借為讀，所謂句讀之讀也，凡一言之停這(言改垂馬)者用之。或作句，或作句豆，或變作句度，其始皆但作□耳。其數言聯貫而辭已究者，古亦同用絕止之義，而但作□。從聲以變則為章，說文「樂竟為一章」是也。言樂竟者，古但以章為施於聲音之名，而後世則泛以施之篇籍。舍人言章者明也，此以聲為訓，用後起之義傅麗之也。句之語原於□，說文「□，鉤識也，從反□，」是□亦所以為識別，與□同意。章先生說「史記滑稽列傳，東方朔至公車上書，公車令兩人共持舉其書，入主從上方讀之。止，輒乙其處。乙非甲乙之乙，乃鉤識之□。□字見於傳記，惟有此耳。」轉為曲，曲古文作□，正象句曲之形，凡書言文曲，荀子。言曲折，漢書藝文志。言曲度，傅毅舞賦。皆言聲音於此稽止也。又轉為句。說文曰「句，曲也。」
133 	句之名，秦漢以來眾儒為訓詁者乃有之，此由諷誦經文，於此小這(言改垂馬)，正用鉤識之義。舍人曰「句者，局也。」此亦以聲為訓，用後起之義傅麗之也。詩疏曰「古者謂句為言，論語以思無邪為一言。左傳臣之業在揚之水卒章之四言，謂第四句不敢以告人也。及趙簡子云大叔遺我以九言。皆以一句為一言也。」案古稱一言，非必詞意完具，但令聲有所稽，即為一言，然則稱言與稱句無別也。總之句讀章言四名，其初但以目聲勢，從其終竟稱之則為章，從其小有停這(言改垂馬)言之則為句，為曲，為讀，為言。降後乃以稱文之詞意完具者為一句，結連數句為一章。或謂句讀二者之分，凡語意已完為句，語意未完語氣可停者為讀，此說無徵於古。檢周禮宮正注云「鄭司農讀火絕之，云禁凡邦之事蹕。」又御史注云「鄭司農讀言掌贊書數，玄以為不辭，故改之。」案康成言讀火絕之，是則語意已完乃稱為讀。又云不辭，不辭者，文義不安之謂，若語勢小有停頓，文義未即不安，何以必須改破。故知讀亦句之異名，連言句讀者，乃復語而非有異義也。要之，語氣已完可稱為句，亦可稱為讀，前所引先鄭二文是矣。語氣未完可稱為讀，亦可稱為句，凡韻文斷句多此類矣。文通有句讀之分，取便學者耳，非古義已然。
134 	若乃篇章之分，一著簡冊之實，一著聲音之節，以一篇所載多章皆同一意，由是謂文義首尾相應為一篇，而後世或即以章為篇，則又違其本義。案詩三百篇，有一篇但一章者，有一篇累十六章者，此則篇章不容相混也。其他文籍，如易二篇不可謂之二章，孟子七篇不可謂之七章，老子著書上下篇，不可謂之二章。自雜文猥盛，而後篇章之名相亂。舍人此篇，雲積章成篇，篇之彪炳，章無疵也。又云，篇有大小，蓋猶是本古誼以為言。今謂集數字而顯一意者，謂之一句；集數意以顯一意者，謂之一章。一章已顯則不待煩辭，一章未能盡意則更累數章以顯之，其所顯者仍為一意無問其章數多寡。或傳一人，或論一理，或述一事，皆謂之一篇而已矣。』
135 	劉大櫆論文偶記曰『神氣者，文之最精處也；音節者，文之稍粗處也；字句者，文之最粗處也；然餘謂論文而至於字句，則文之能事盡矣。蓋音節者，神氣之跡也；字句者，音節之矩也。神氣不可見，於音節見之，音節無可準，以字句準之，』又曰『音節高則神氣必高，音節下則神氣必下，故音節為神氣之跡。一句之中，或多一字，或少一字；一字之中，或用平聲，或用仄聲，；同一平字仄字，或用陰平陽平，上聲去聲入聲，則音節迥異，故字句為音節之矩。』又曰『積字成句，積句成章，積章成篇，合而讀之，音節見矣，歌而詠之，神氣出矣。』又曰『作文若字句安頓不妙，豈復有文字乎。但所謂字句音節，須從古人文字中，實實講貫過始得。』２　說文『宅，所託也。』國語魯語上『宅，章之次也。』謂章明情志，必有所寄而次序顯晰也。鄭注堯典平章百姓曰『明也。』說文『句，曲也。』局亦曲也。毛詩關雎正義『句必聯字而言。句者局也；聯字分疆，所以局言者也。章者明也；總義包體，所以明情者也。』即本彥和為說。
136 	３　關雎正義曰『篇者，偏也。言出情鋪事，明而偏者也。』字不妄用，論詳練字篇，此篇專論章句。
137 	４　關雎正義曰『句者聯字以為言，則一字不制也。以詩者申志，一字則言蹇而不會，故詩之見句，少不減二，即祈父肇禋之類也。』案此說亦通於一切文筆，凡一字不得成為句，句必集數字而後成。禮記樂記『屈伸俯仰，綴兆舒疾，樂之文也。』正義曰『綴，謂舞者行列相連綴也；兆，謂位外之營兆也。』又『歌者上如抗，下如墜，曲如折，止如槁木。』５　文鏡秘府論四『故將發思之時，先須推諸事物合於此者。既得所求，然後定其體分，必使一篇之內，文義得成。篇，謂從始至末使有文義可得連接而成也。一章之間，一章之間，事理可結，章者，若文章皆有科別，敘義可得連接而成事以為一章。使有事理，可結成義。通人用思，方得為之。大略而論，建其首，則思下辭而可承，陳其末，則尋上義不相犯，舉其中，則先後須相附依，此其大指也。』毛詩小雅常棣『鄂不□□。』箋曰『不當作柎，柎，鄂足也。』柎不聲同，柎字亦作跗。６　彥和論文，最惡訛詭，此語尤極明通。蓋文之善者，情高理密，辭氣聲調，言而有物，斯為可貴。若思理方鬱，興象未生，宜靜居以養神，浮覽以繹緒，非復空搖筆端，妄動喉唇所能效績。或者不察，以為艱澀可以文鄙淺，綺語可以市寵悅，舍本逐末，務尚怪奇，是猶德行卑下，而服上古冠服以炫鬻也。雖軒轅之裳，周公之冕，何所用之。夫語法變遷，勢由自然，古之常，言今成異語，理茍不慊，異於何有！故研閱典籍，期於明理，摘句尋章，徒見其陋。今自札記錄約論古書文句異例一篇，使知古有而今無者，既生今之世，不可好異追逐而取嗤也：
138 	恆文句讀，但能辨解字誼，悉其意恉，即可憭然無疑，或專以文法剖判之，亦可以無差忒。惟古書文句駁犖奇侅者眾，不悉其例，不能得其義恉，言文法者，於此又有所未暇也。幸顧王俞諸君，有成書在，茲刪取其要，分為五科，科有細目，舉舊文以明之，皆辨審文句之事。若夫訂字誼，正訛文，雖有關於文句，然於成辭之質無所增省，雖有條例，不闌入於此云。
139 	第一倒文
140 	一句中倒字
141 	左傳昭公十九年『諺所謂室於怒，市於色。』順言當云怒於室，色於市。
142 	孟子盡心下『若崩厥角稽首。』順言當云厥角稽首若崩。
143 	二倒字協韻
144 	詩節南山篇『弗問弗仕，勿罔君子，式夷式已，無小人殆。』順言當云無殆小人。
145 	墨子非樂上引武觀曰『啟乃淫溢，野於飲食，將將銘莧磬以力。』順言當雲飲食於野。
146 	三倒句
147 	左傳閔公二年『為吳太伯不亦可乎！猶有令名，與其及也。』順言當云與其及也，猶有令名。
148 	禮記檀弓篇『蓋殯也，問於郰曼父之母。』順言當云問於郰曼父之母，蓋殯也。
149 	四倒序
150 	周禮大宗伯職『以肆獻裸□先王。』以次第言，裸在先，獻次之，肆又次之。
151 	書立政『或五六年，或四三年。』
152 	第二省文
153 	一蒙上省
154 	書禹貢『終南惇物至於鳥鼠。』不言治，蒙上荊岐既旅之文。
155 	左傳定公四年『楚人為食，吳人及之，奔，食而從之。』奔不言楚人，食而從之不言吳人，蒙上。
156 	二因下省
157 	書堯典『□三百有六旬有六日。』三百者，三百日也。不言日，因下省。
158 	詩七月篇『七月在野，八月在宇，九月在戶，十月蟋蟀入我床下』在野在宇在戶，皆蟋蟀也。不言者，因下省。
159 	三語急省
160 	左傳莊公二十二年『敢辱高位以速官謗。』敢，不敢也。語急省。
161 	公羊傳隱公元年『如勿與而已矣。』如，不如也。語急省。
162 	四因前文已具而省
163 	易同人九三『同人先號啕而後笑。』象曰『同人之先，以中直也。』象意當說同人之先號而後笑，以中直也。今但曰同人之先，蒙上省也，易傳此例至多。
164 	詩板篇『天之牖民，如塤如篪，如璋如圭，如取如攜，攜無曰益，牖民孔易。』無曰益，但承攜言。以文不便，省塤篪以下也。
165 	五以疏略而省
166 	論語『沽酒市脯不食。』當云沽酒不飲，疏略也。
167 	左傳襄公二年『以索馬牛皆百匹。』牛當稱頭，疏略也。
168 	六反言省疑詞
169 	書西伯戡黎『我生不有命在天？』言有命在天也。
170 	老子七十七章『是以聖人為而不恃，功成而弗處，其不欲見賢？』言其不欲見賢乎。
171 	七記二人之言省曰字
172 	孟子滕文公篇『從許子之道』至『屨大小同則賈相若。』皆陳相之詞，上省曰字。
173 	禮記檀弓篇『悼公之喪，季昭子問於孟敬子，曰「為君何食？」敬子曰「食粥，天下之達禮也。」「吾三臣者之不能居公室也，四方莫不聞矣，勉而為瘠則吾能，毋乃使人疑夫不以情居瘠者乎！我則食食。」』自吾三臣者以下皆昭子之詞，而省曰字。
174 	第三復文
175 	一同義字復用
176 	左傳襄公三十一年『繕完葺墻以待賓客。』繕完葺三字同誼。二字復用不可悉數。
177 	左傳昭公十六年『庸次比耦以艾殺此地。』庸次比耦四字同義。
178 	二復句
179 	易系辭『言天下之至賾而不可惡也，言天下之至賾而不可亂也。』下賾字鄭虞王本皆同，今本作動。
180 	孟子梁惠王篇『故王之不王，非挾泰山以超北海之類也。王之不王，是折枝之類也。』詩中復句極多，不能悉數。
181 	三兩字義類相因牽連用之而復
182 	禮記文王世子篇『養老幼於東序。』言養幼者，牽於老而言之。
183 	玉藻篇『大夫不得造車馬。』言造馬者，牽於車而言之。
184 	四語詞疊用
185 	尚書多方篇『爾曷不忱裕之於爾多方？爾曷不夾介又我周王享天之命？今爾尚宅爾宅，畋爾田，爾曷不惠王熙天之命？爾乃迪屢不靜，爾心未愛，爾乃不大宅天命，爾乃屑播天命，爾乃自作不典圖忱於正。』十一句中，三爾曷不字，四爾乃字。
186 	詩大雅綿篇『迺慰迺止，迺左迺右，迺疆迺理，迺宣迺畝。）』四句用疊八迺字。）
187 	五語詞復用
188 	書秦誓『尚猶詢茲黃發。』言尚又言猶。
189 	禮記檀弓篇『人喜則斯陶。』言則又言斯。
190 	六一人之詞中加曰字
191 	左傳哀公十六年『乞曰，不可得也；曰，市南有熊宜僚者，若得之，可以當五百人矣。』下曰字仍為乞語，此記者加以更端。
192 	論語『懷其寶而迷其邦，可謂仁乎？曰不可。』曰字陽虎自答，此自為問答之詞。
193 	第四變文
194 	一用字錯綜
195 	春秋僖公十六年『隕石於宋五。是月六鷁退飛過宋都。』上言石五，下言六鷁錯言之耳。
196 	論語『迅雷風烈。』即迅雷烈風。
197 	二互文見義
198 	禮記文王世子篇『諸父守貴宮貴室，諸子諸孫守下宮下室，諸父諸兄守貴室，子弟守下室，而道達矣。』鄭曰『上言父子孫，此言兄弟，互相備也。』
199 	祭統篇『王后蠶於北郊以共冕服，夫人蠶於北郊以共純服。』鄭曰『純服亦冕服也，互言之耳。』
200 	三連類並稱
201 	儀禮少牢饋食禮『日用丁己。』或用丁，或用己。
202 	孟子『華周杞梁之妻，善哭其夫而變國俗。』哭夫為杞梁妻事，華周妻乃連類言之也。
203 	四兩語平列而實相聯
204 	論語『君子恥其言而過其行。』言君子恥其言之過其行也。
205 	詩蕩篇『侯作侯祝，』傳曰『作祝詛。』
206 	五兩語小殊而實一意
207 	詩關雎『參差荇菜，左右流之；參差荇菜，左右求之。』傳曰『流，求也。』
208 	禮記表記『仁有數，義有長短小大。』數即長短小大。
209 	六變文協韻
210 	易小畜上九『既雨既處。』處，止也，與雨韻，故變言處。
211 	詩鄘風柏舟『母也天只，不諒人只。』傳曰『天，謂父也。』正義曰『先母後天，取其韻句。』案變父言天，亦取韻句耳。
212 	七前文隱沒至後始顯
213 	禮記曲禮篇『天子謂之伯父，異姓謂之伯舅。』下言異姓，則上言同姓明矣。
214 	檀弓篇『晉獻公之喪，秦穆公使人吊公子重耳。子顯以致命於秦穆公。』上不言使人為誰，至後始顯。
215 	八舉此見彼
216 	易文言『地道也，臣道也，妻道也，地道無成而代有終也。』不言臣妻。
217 	禮記王制『大國之卿不過三命，下卿再命。小國之卿與下大夫一命。』鄭曰『不著次國之卿者，以大國之下互明之。』
218 	九上下文語變換
219 	書洪範『金曰從革，土爰稼穡。』爰即曰也。
220 	論語『愛之能勿勞乎？忠焉能勿誨乎？』焉即之也。
221 	十敘論並行
222 	左傳僖公三十三年『秦伯素服郊次，鄉師而哭，曰「孤違蹇叔以辱二三子，孤之罪也。」不替孟明。「孤之過也，大夫何罪！且吾不以一眚掩大德。」』『不替孟明』乃記者之詞。
223 	史記周本紀『尹佚筴祝曰「殷之末孫季紂殄廢先王明德，侮蔑神祇不祀，昏暴商邑百姓，其章顯聞於皇天上帝。」於是武王再拜稽首，曰「膺更大命，革殷受天明命。」武王又再拜稽首。』『於是武王再拜稽首曰』九字夾敘於祝文之中，『再拜稽首』敘其事，『曰』者，史佚更讀祝文也。
224 	十一錄語未竟
225 	左傳襄公二十五年『盟國人於大宮。曰，所不與崔慶者。』下無文。
226 	史記高紀『諸君必以為便國家。』下無文。
227 	第五足句
228 	一間語
229 	書君奭『迪惟前人光。』惟，間語也。
230 	左傳隱公十一年『天而既厭周德矣。』而，間語也。
231 	二助語用虛字
232 	詩車攻篇『徒御不驚，大庖不盈。』傳『不驚，驚也。不盈，盈也。』
233 	書洪範『皇建其有極。』有極，極也。
234 	三以語齊句
235 	詩匏有苦葉篇『濟盈不濡軌，雉鳴求其牡。』不字所以齊句。
236 	無羊篇『眾維魚矣，旐維旟矣。』維字所以齊句。
237 	右所甄舉，大抵取之古書疑義舉例中。其文與恆用者殊特，不憭其例，則於其義茫然，或因以生誤解。文法書雖工言排列組織之法，而於舊文有所不能施用。蓋俞君有言，執今人尋行數墨之文法，而以讀周秦兩漢之書，猶執山野之夫，而與言甘泉建章之巨麗也。斯言諒矣。茲為講說計，竊取成篇，聊以證古書文句之異，若其詳則先師遺籍具在，不煩羅縷於此云。
238 	７　文鏡秘府論四曰『篇既連位而合，位亦累句而成。然句無定方，或長或短。長有逾於十，如陸機文賦云「沈辭怫悅，若游魚銜鉤而出重淵之深；浮藻聯翩，猶翔鳥纓繳而墜層雲之峻。」下句皆十一字也。短有極於二，如王褒聖主得賢臣頌云「翼乎，若鴻毛之順風；沛乎，若巨鱗之縱壑。」上句皆兩字也。在於其內，固無待稱矣。謂十字以下，三字以上文之常體，故不待稱也。然句既有異，聲亦互舛，句長聲彌緩，句短聲彌促，施於文筆，須參用焉。雜文筆等皆句字或長或短，須參用也。其若詩贊頌銘句字有限者非也。就而品之，七言以去，傷於太緩，三言以還，失於至促，惟可以閑其文勢，時時有之。至於四言，最為平正，詞章之內，在用宜多，凡所結言，必據之為述，至若隨之於文，合帶以相參，則五言六言，又其次也。至如欲其安穩，須憑諷讀，事歸臨斷，難用辭窮。言欲安施字句，須讀而驗之，在臨時斷定，不可預言者也。然大略而論，忌在於頻繁，務遵於變化。若置四言五言六言等體不得頻繁，須變化相參用也。
239 	假令一對之語，四句而成，筆皆四句合成一對。便用四言，以居其半，其餘二句雜用五言六言等。謂一對語內，二句用四言，餘二句或用五言六言七言是也。或經一對兩對以後，仍須全用四言，若一對四句，並全用四言也。既用四言，又更施其雜體，謂上下對內，四言與五言等參用也。循環反覆，務歸通利。然之於而以閑句，常頻對有之，讀則非便。能相回避，則文勢調矣。謂而以之於等閑成句者，不可頻對體同。其二言三言等須看體之將變，勢之相宜，隨而安之，令其抑揚得所。所然施諸文體，互有不同，文之大者，得容於句長，若碑志論檄賦誄等文體大者，得容六言以上者多。文之小者，寧取於句促。若表啟等文體小者，寧使四言以上者多也。何則？附體立辭，勢宜然也。細而推之，開發端緒，寫送文勢，則六言七言之功也；泛敘事由，平調聲律，四言五言之能也；體物寫狀，抑揚情理，三言之要也。雖文或變通，不可專據，謂可任人意改變，不必盡依此等狀。敘其大抵，實在於茲。其八言九言二言等時有所值，可得施之，其在用至少，不復委載也。』六字格而非緩，說文『格，木長貌，』是格有寬長之義。
240 	四六叢話凡例云『四六之名，何自昉乎？古人有韻謂之文，無韻謂之筆。梁時沈詩任筆，劉氏三筆六詩是也。駢儷肇自魏晉，厥後有齊梁體，宮體，徐庾體，工綺遞增，猶未以四六名也。唐重文選學，宋目為詞學，而章奏之學，則令狐楚以授義山，別為專門。今考樊南甲乙始以四六名集，而柳州乞巧文云，駢四儷六，錦心繡口，又在其前。辭學指南雲，制用四六，以便宣讀，大約始於制誥，沿及表啟也。』８　此文本於摯虞流別論，彼論有九言而彥和不說者，顏延年庭誥所謂詩體本無九言者，將由聲度闡緩，不協金石之故也。顏說引見關雎正義。而體之篇，疑當作二體之篇。二體指上六言七言。蓋六言七言雜出詩騷，未有全篇用之者。趙翼陔餘叢考二十三曰『任昉云「六言始於谷永，」然劉勰云「六言七言雜出詩騷。」今按毛詩「謂爾遷於王都，」「曰予未有室家」等句，已開其端，則不始於谷永矣。或谷永本此體創為全篇，遂自成一家。然永六言詩今不傳，後漢書孔融傳「融所著詩頌碑文六言策文表檄。」其曰六言者，蓋即六言詩也。今亦不傳。古文苑載融六言詩，偽作不可信。古六言詩間有可見者：文選注引董仲舒琴歌二句；邊孝先解嘲「寐與周公通夢，靜與孔子同意；」三國志注曹丕答群臣勸進書自述所作詩曰「喪亂悠悠過紀，白骨縱橫萬里，哀哀下民靡恃，吾將佐時整理，復子明闢致仕。」據此，是六言詩成於漢代也。』曹丕雖為魏主，亦得屬之於漢。
241 	至七言詩則吳檢齋先生□齋筆記曰『後漢書東平王蒼杜篤崔琦崔瑗崔寔等傳，並云箸七言若干篇，班固傳則有六言若干篇。由是推之，知漢人稱詩，皆以四言為限，其六言七言八言者，或本為琴歌或質稱六言七言八言，皆不與之詩名也。漢人七言之詞，今世已不數見，唯文選李注所引數事而已。西京賦注引劉向七言曰「博學多識與凡殊；」王仲宣贈士孫文始詩注引劉歆七略是劉向七言之偽。曰「宴處從容觀詩書；」嵇叔夜贈秀才入軍詩注引劉向七言曰「山鳥群鳴動我懷；」張景陽雜詩注引劉向七言曰「朅來歸耕永自疏；」案李引七言四句，其三句以殊書疏為韻，明其同出一篇。』吳越春秋所載窮劫等曲，通首皆七言，此書出趙長君手，後漢人也。又史游急就章以七言成句，蓋今時里閭歌括之類，亦可以證漢世民間七言之行用。彥和所指成於兩漢者，其即六言七言二體乎！
242 	９　陸雲與兄平原書『文中有於是爾乃，於轉句誠佳，然得不用之更快。有故不如無。又於文句中自可，不用之便少。亦常云，四言轉句，以四句為佳。……喜霽「俯順習坎，仰熾重離，」此下重得如此語為佳，思不得其韻，願兄為益之。』詳士龍此文，所論者乃賦也。玉海詞學指南引魏武論賦作論詩，詩賦亦得通稱。資代作貿代，是。貿，遷也。南齊書樂志永明二年尚書殿中曹奏定朝樂歌詩云『尋漢世歌篇，多少無定，皆稱事立文，並多八句，然後轉韻。時有兩三韻而轉，其例甚寡。張華夏侯湛亦同前式。傅玄改韻頗數，更傷簡節之美。近世王韶之顏延之並四韻乃轉，得賒促之中。顏延之謝莊作三廟歌，皆各三章，章八句，此於序述功業詳略為宜，今宜依之。』觀此文知彥和所謂折之中和者，是四韻乃轉也。札記論句末用韻，可資參考，錄於下：彥和引魏武之言，今無所見。士龍說見與兄平原書。書云『四言轉句，以四句為佳。』彥和謂其志同枚賈，觀賈生吊屈原及鵩賦，誠哉兩韻□易，惜誓惜誓偽託賈誼，不可信。及枚乘七發乃不盡然。彥和又謂劉歆桓譚百韻不遷，子駿賦完篇存者惟遂初賦，固亦四句一轉也。其雲折之中和，庶保無咎者，蓋以四句一轉則太驟，百句不遷則太繁，因宜適變，隨時遷移，使口吻調利，聲調均停，斯則至精之論也。若夫聲有宮商，句中雖不必盡調，至於轉韻，宜令平側相間，則聲音參錯，易於入耳。魏武嫌於積韻，善於貿代，所謂善於貿代，即工於換韻耳。
243 	１０六朝麗指曰『作駢文而全用排偶，文氣易致窒塞。即對句之中，亦當少加虛字，使之動宕。六朝文如傅季友為宋公求加贈劉前軍表「俾忠貞之烈，不泯於身後，大□所及，永及於後人；」任彥升宣德皇后令「客游梁朝，則聲華藉甚，薦名宰府，則延譽自高；」邱希範永嘉郡教「才異相如，而四壁徒立，高慚仲蔚，而三徑沒人。」或用於字，或用則字，或用而字，其句法乃栩栩欲活。至庾子山謝滕王集序啟「譬其毫翰，則風雨爭飛，論其文採，則魚龍百變。」更覺躍然紙上矣。然如去此虛字，將譬其論其易為藻麗之字，則平板而不能如此流利矣。於是知文章貴有虛字旋轉其間，不可落入滯相也。』
244 	陸以湉泠廬雜識云『作文固無取冗長，然用字有以增益而愈佳者。如歐陽公作晝錦堂記云，「仕宦至將相，富貴歸故鄉，此人情之所榮，今昔之所同也，」後增二字，作「仕宦而至將相，富貴而歸故鄉，」乃覺更勝。又作史照峴山亭記云「元凱銘功於二石，一置茲山，一投漢水，」章子厚謂宜改作「一置茲山之上，一投漢水之淵，」方為中節，公喜而用之。黃山谷題仁宗飛白書跋末云「譽天地之高厚，贊日月之光華，臣知其不能也，」集中作「臣自知其不能也，」增自字語意乃足。於此知作文之法，不得概以簡削為高。』審是則文家
245 	陳鱣莊簡集有對策一篇。發助語之條例最詳備，今全錄之：
246 	粵自方策既陳，訓詁斯尚，文章結構，虛實相生，實字其形體而虛字其性情也。是以語小則試白公於三歲，盡識之無；語大則說堯典數萬言，未明粵若。□文原於易象，大都也字收聲；陳列國之風詩，半屬兮字斷句。蓋以文代言，取神必肖，上抗下隊，前輊後軒，實事求是，有所憑依，虛字稍乖，不能條達矣。爾雅『孔魄哉延虛無之言，閑也。』廣雅『曰欥惟□每雖兮者其各而烏豈也乎些只，詞也。』說文『□，之必然也；曾，詞之舒也；餘，詞之舒也；哉，言之閑也；啻，語時不啻也；各，異詞也；只，語已詞也；皆俱詞也；皆，俱詞也；者，別事詞也；疇，詞也；曰，詞也，曶，出氣詞也；乃，曳詞之難也；粵，亟詞也；寧，願詞也；兮，語有所稽也；乎，語之餘也；於，於也；粵，於也；平，語平舒也；矣，語已詞也；欥，詮詞也；凡，最括也。』按說文所謂詞者，方是虛字，若爾雅廣雅所釋，則雜出假借矣。夫之本訓出，其本訓簸，豈為陳樂，惟為凡思，雖為蟲名，烏焉為鳥名，然為燒物，而為頰毛，且之為薦，與之為黨，是皆以實為虛。若夫餘之為我，哉之為始，曶之為笏，寧之為寧，是又以虛為實，又若讀而為如，又轉而為奈，以乃為奈，奈又轉而為那，變動不居，難以概論。
247 	舉其大略凡數十端：曰發詞，如夫蓋繄惟是也；曰頓詞，如也者矣乎是也；曰疑詞，如乎哉邪與是也；曰急詞，如則即是也；曰緩詞，如斯乃是也；曰設詞，如雖縱假藉是也；曰斷詞；如信必也矣是也；曰僅詞，如稍可略只是也；曰幾詞，詞，如將殆儻或是也；曰專詞，如第惟獨特是也；曰別詞，如其於若乃是也；曰繼詞，如爰乃於是是也；曰承詞，如是故然則是也；曰轉詞，如然而抑又是也；曰單詞，如唉咄然否是也；曰總詞，如都凡無慮是也；曰嘆詞，如嗚呼噫嘻是也；曰餘詞，如兮只罷了是也；曰極詞，如殊絕盡悉是也；曰或詞，如假令容有是也；曰原詞，如向初前始是也；曰復詞，如其斯以為是也；曰信詞，如固然洵誠是也；曰擬詞，如譬彼猶若是也；曰到詞，如及可數乎是也；曰互詞，如或之為言是也；曰省詞，如不日不顯是也；曰增詞，如焉耳乎哉是也；曰進詞，如況乃矧可是也；曰竟詞，如畢斯而已是也：他如矣之為已，呼之為乎，歟之為與，爾之為耳，雖形異而同意；又如適之為適，之為麼，祗之為秪，邪之為耶，皆流俗之別文。夫爾雅三篇，以初哉首基為始，童蒙千字，以焉哉乎也而終。詩云子曰，理本無窮，者也之乎，俗堪共喻。子云釋別國方言，當不獨問以奇字；相如著凡將小，學，或亦如賦託子虛。行將作釋詞，附諸雅訓，茲蓋因對策，發其大凡。
248 	麗辭第三十五１
249 	造化賦形，支體必雙，神理為用，事不孤立。夫心生文辭，運裁百慮，高下相須，自然成對。唐虞之世，辭未極文，而皋陶贊云，罪疑惟輕，功疑惟重；益陳謨云，滿招損，謙受益；豈營麗辭，率然對爾黃雲案馮本作耳２。易之文系，聖人之妙思也。序乾四德，則句句相銜；龍虎類感，則字字相儷；乾坤易簡，則宛轉相承；日月往來，則隔行懸合；雖句字或殊，而偶意一也３。至於詩人偶章，大夫聯辭，奇偶適變，不勞經營４。自揚馬張蔡，崇盛麗辭，如宋畫吳冶，畫元作盡冶元作治朱改刻形鏤法，麗句與深採並流，偶意共逸韻俱發５。至魏晉群才，析句彌密，聯字合趣，剖一作割毫析厘６。然契機者入巧，浮假者無功。
250 	故麗辭之體，凡有四對：言對為易，事對為難，反對為優，正對為劣。言對者，雙比空辭者也；事對者，並舉人驗者也；反對者，理殊趣合者也；正對者，事異義同者也７。長卿上林賦元脫補云，修容乎禮園，翱翔乎書圃，此言對之類也；宋玉神女賦云，毛嬙鄣袂，不足程式，西施掩面，比之無色，此事對之類也；仲宣登樓鈴木云閔本岡本有賦字云，鐘儀幽而楚奏，莊舄顯而越吟，此反對之類也；孟陽七哀云，漢祖想枌榆，光武思白水，此正對之類也８。凡偶辭胸臆，言對所以為易也；徵元作擬一作微人之學，事對所以為難也；幽顯同志，反對所以為優也；並貴共心，正對所以為劣也。又以事對，各有反正，指類而求，萬條自昭然矣９。
251 	張華詩稱游雁比翼翔，歸鴻知接翮，劉琨詩言元在詩字上宣尼悲獲麟，西狩泣孔邱，若斯重出，即對句之駢枝也１０。
252 	是以言對為美，貴在精巧；事對所先，務在允當。若兩事相配，而優劣不均，是驥在左驂，駑為右服也。若夫事或孤立，莫與相偶，是夔之一足，(足今)譚校作踸鈴木云嘉靖本作踸踔而行也１１。若氣無奇類，文乏異採，碌碌麗辭，則昏睡耳目。必使理圓事密，聯璧其章。迭用奇偶，節以雜佩，乃其貴耳。類此而思，理自汪本作斯見也。１２
253 	贊曰：體植必兩，辭動有配。左提右挈，精味兼載。炳爍聯華，鏡靜含態。玉潤雙流，如彼珩佩。
254 	１　說文『麗，旅行也。』古文作麗，象兩兩相比之形。此云麗辭，猶言駢儷之辭耳。原麗辭之起，出於人心之能聯想。既思雲從龍，類及風從虎，此正對也。既想西伯幽而演易，類及周旦顯而制禮，此反對也。正反雖殊，其由於聯想一也。古人傳學，多憑口耳，事理同異，取類相從，記憶匪艱，諷誦易熟，此經典之文，所以多用麗語也。凡欲明意，必舉事證，一證未足，再舉而成；且少既嫌孤，繁亦苦贅，二句相扶，數折其中。昔孔子傳易，特制文系，語皆駢偶，意殆在斯。又人之發言，好趨均平，短長懸殊，不便唇舌；故求字句之齊整，非必待於耦對，而耦對之成，常足以齊整字句。魏晉以前篇章，駢句儷語，輻輳不絕者此也。綜上諸因，知耦對出於自然，不必廢，亦不能廢，但去泰去甚，勿蹈纖巧割裂之弊，斯亦已耳。凡後世奇耦之議，今古之爭，皆膠柱鼓瑟，未得為正解也。彥和云『豈營麗辭，率然對爾；』又云『奇偶適變，不勞經營；』此誠通論，足以釋兩家之惑矣。
255 	２　皋陶益語皆見尚書偽大禹謨篇。
256 	３　易乾卦文言『元者善之長也；亨者嘉之會也；利者義之和也；貞者事之乾也。君子體仁足以長人，嘉會足以合禮，利物足以和義，貞固足以幹事，君子行此四德者，故曰，乾元亨利貞。』又『九五曰，飛龍在天，利見大人，何謂也？子曰，同聲相應，同氣相求，水流濕，火就燥，雲從龍，風從虎，聖人作而萬物睹。本乎天者親上，本乎地者親下，則各從其類也。』易上系辭『天尊地卑，乾坤定矣。卑高以陳，貴賤位矣。動靜有常，剛柔斷矣。方以類聚，物以群分，吉兇生矣。在天成象，在地成形，變化見矣。是故剛柔相摩，八卦相蕩，鼓之以雷霆，潤之以風雨；日月運行，一寒一暑；乾道成男，坤道成女。乾知大始，坤作成物。乾以易知，坤以簡能，易則易知，簡則易從；易知則有親，易從則有功；有親則可久，有功則可大；可久則賢人之德，可大則賢人之業。易簡而天下之理得矣。天下之理得，而成位乎其中矣。』易下系辭『子曰，天下何思何慮。天下同歸而殊塗，一致而百慮，天下何思何慮。日往則月來，月往則日來，日月相推，而明生焉。寒往則暑來，暑往則寒來，寒暑相推，而歲成焉。往者屈也，來者信也，屈信相感，而利生焉。』４　『詩人偶章，』指詩三百篇。『大夫聯辭，』指左傳國語所記列國大夫朝聘應對之辭。
257 	５　揚雄司馬相如張衡蔡邕，兩漢文人之首。莊子田子方篇『宋元君將畫圖，眾史皆至，受揖而立，□筆和墨，在外者半。有一史後至者，儃儃然不趨，受揖不立，因之舍。公使人視之則解衣般□贏。君曰，可矣，是真畫者也。』吳越春秋闔閭內傳『干將作劍，採五山之鐵精，六合之金英，候天伺地，陰陽同光，百神臨觀，天氣下降。』李君雁晴曰『淮南修務訓「夫宋畫吳冶，刻刑鏤法，亂修曲出。」高誘注『宋人之畫，吳人之冶，刻鏤刑法，亂理之文，修飾之功，曲出於不意也。」』６　劉申叔先生論文雜記謂由漢至魏，文章變遷，計有四端，其中有論及對偶之語，茲全錄之，以免割裂：由漢至魏，文章遷變，計有四端：西漢之時，箴銘賦頌，源出於文，論辯書疏，源出於語。觀鄒鄒陽枚枚乘枚皋揚子云馬司馬相如之流，咸工作賦，沈思翰藻，不歌而誦。旁及箴銘騷七，咸屬有韻之文。若賈生作論，過秦論之類是。史遷報書，劉向匡衡之獻疏，雖記事記言，昭書簡冊，不欲操觚率爾，或加潤飾之功。然大抵皆單行之語，不雜駢驪之詞。或出語雄奇，如史遷賈生之文是出於韓非子者也。或行文平實，如□錯劉向之文是出於呂氏春秋者也。咸能抑揚頓挫，以期語意之簡明。東京以降，論辯諸作，往往以單行之語運排偶之詞，載於後漢書之文，莫不如是，即專家之文集，亦莫不然。而奇偶相生，致文體迥殊於西漢。東漢之儒，凡能自成一家言者，如論衡潛夫論申鑒中論之類，亦能取法於諸子，不雜排偶之詞。論衡語意尤淺，其文在兩漢中殆別成一體者。建安之世，七子繼興，偶有撰著，悉以排偶易單行，如加魏公九錫文之類其最著者也。即有非韻之文，如書啟之類是也。亦用偶文之體，而華靡之作，遂開四六之先，而文體復殊於東漢，其遷變者一也。
258 	西漢之書，言詞簡直，故句法貴短，或以二字成一言，如史記各列傳中是也。而形容事物，不爽錙銖。且能用俗語方言以形容其實事。東漢之文，句法較長，即研煉之詞，亦以四字成一語。未有用兩字即成一句者。魏代之文，則合二語成一意。或上句用四字，下句用六字，或上句用六字，下句用四字，或上句下句皆用四字，而上聯咸與下聯成對偶，誠以非此不能盡其意也。已開四六之體。由簡趨繁，此文章進化之公例也。昭然不爽，其遷變者二也。西漢之時，雖屬韻文，如騷賦之類。而對偶之法未嚴。西漢之文，或此段與彼段互為對偶之詞，以成排比之體，或一句之中以上半句對下半句，皆得謂之偶文，非拘於用同一之句法也，亦非拘拘於用一定之聲律也。東漢之文，漸尚對偶。所謂字句之間互相對偶也。若魏代之體，則又以聲色相矜，以藻繪相飾，靡曼織冶，致失本真，魏晉之文雖多華靡，然尚有清氣，至六朝以降，則又偏重詞華矣。其遷變者三也。要而論之，文雖小道，實與時代而遷變。故東京之文殊於西京，魏代之文，復殊東漢，文章之體，在前人不能強同。若夫去古已遠，猶欲擇古人一家之文，以自矜效法，吾未見其可也。
259 	７　此僅舉言對事對二對，二對又各有正反，故總為四對。文鏡秘府論三論對，謂對有二十九種，殊覺繁碎，茲約錄十對於下：
260 	一的名對又名正名對，又名正對，又名切對。初學作文章，須作此對，然後學余對也。或曰，天地，日月，好惡，去來，如此之類，名正對。
261 	二隔句對。隔句對者，第一句與第三句對，第二句與第四句對。
262 	三雙擬對。雙擬對者，一句之中，所論假令第一字是秋，第三字亦是秋，二秋擬第二字，下句亦然。如此之類，名為雙擬對。如
263 	夏暑夏不衰　秋陰秋未歸　炎至炎難卻　敘消敘易追
264 	四聯綿對。聯綿對者，不相絕也。一句之中。第二字第三字是重字，即名為聯綿對，但上句如此，下句亦然。如
265 	看山山已峻　望水水乃清　聽蟬蟬響急　思卿卿別情
266 	五互成對。互成對者，天與地對，日與月對。兩字若上下句安，名的名對。若兩字一處用之，是名互成對，言互相成也。如
267 	天地心閑靜　日月眼中明　麟鳳千年貴　金銀一代榮
268 	六異類對。異類對者，上句安天，下句安山，上句安鳥，下句安花，如此之類，名為異名對。如
269 	風織池間字　蟲穿葉上文
270 	七雙聲對　如
271 	秋露香佳菊　春風馥麗蘭佳菊雙聲，麗蘭雙聲。
272 	八疊韻對　如
273 	鬱律構丹巘　棱層起春嶂鬱律疊韻，棱層疊韻。
274 	九回文對　如
275 	情親由得意　得意遂情親
276 	十字對。字對者，若桂楫荷戈，荷是負之義，以其字草名，故與桂為對。不用義對，但取字為對也。如
277 	山椒架寒霧　池篠韻敘飆
278 	程杲識孫梅四六叢話論對頗精切，節錄以備參閱：
279 	四六盛於六朝，庾徐推為首出，其時法律尚疏，精華特渾，譬諸漢京之文，盛唐之詩，元氣彌有淪，有非後世所能造其域者。唐興以來，體備法嚴，然格亦未免稍降矣。前如燕許稱大手筆，嗣如王湯盧駱稱四傑，今即其集博覽之，所以擅名一代者，不尚可尋其緒乎。宋自廬陵眉山，以散行之氣，運對偶之文，在駢體中，另出機杼，而組織經傅，陶冶成句，實足跨越前人，要之兩端不容偏廢也。由唐以前，可以徵學殖，由宋以後，可以見才思，茍兼綜而有得焉，自克樹幟於文壇。四六主對，對不可以不工，雕龍所論言對事對反對正對盡之矣。至謂言對易，事對難，反對優，正對劣，其所謂難者，若古『二十四考中書，三十六年宰輔，』『秦塞重關一百二，漢室離宮三十六』之類，比事皆成絕對，故難也，近時翻類書，舉故事，往往一意衍至數十句，不惟難者不見其難，亦且劣者彌形其劣。孫夫子於總論篇中有以意為主之說，學駢體者，不可無別裁之識。
280 	按四六對法，一句相對者為單對，兩句相對者為偶對。一篇中須以單偶參用，方見流宕之致。更有長偶對，若蘇軾乞常州居住表。『臣聞聖人之行法也，如雷霆之震草木，威怒雖盛而歸於欲其生；人主之罪人也，如父母之譴子孫，鞭撻雖嚴而不忍致之死』之類是也。反對正對之外，有借對，若駱賓王冒雨尋菊序『白帝徂秋，黃金勝友』之類是也。有巧對，若賓王上司列太常啟『摶羊角而高翥，浩若無津；附驥尾以上馳，邈焉難託』之類是也。有虛實對，若柳宗元為裴中丞賀東平表『愧無橫草之功，坐見覆盂之泰』之類是也。有流水對，若歐陽修謝賜漢書表『惟漢室上繼三代之盛，而班史自成一家之書』之類是也。有各句自對，若王勃滕王閣序『物華天寶，龍光射牛斗之墟，人傑地靈，徐儒下陳蕃之榻』之類是也。要使百煉千錘，句斟字酌，閱之有璧合珠聯之採，讀之有敲金戛玉之聲，乃為能手。
281 	四六中以言對者，惟宋人採用經傳子史成句為最上乘，即元明諸名公表啟，亦多尚此體，非胸有卷軸，不能取之左右逢原也。以事對者，尚典切，忌冗雜。尚清新，忌陳腐。否則陳陳相因，移此儷彼，但記數十篇通套文字，便可取用不窮。況每類皆有熟爛故事，俗筆伸紙，便爾撏扯，令人對之欲嘔。然又非必舍康莊而求僻遠也，要在運筆有法，或融其字得沿以為例。偶對上下句一事相承，或有各用故事者，必須意義聯貫，不得艮限貽譏。８　上林神女登樓三賦均載文選。張載七衰詩二首載文選二十三，無此二句，蓋別有一首用水字韻，昭明不採，故亡逸也。
282 	９　紀評曰『貴當作肩。又以四句，當雲指類而求，萬條自昭然矣。又言對事對，各有反正，於文義乃順。』案萬字衍，自為目之誤，當作指類而求，條目昭然，即上所云四對也。
283 	１０張華雜詩見玉臺新詠。劉琨重贈盧諶詩見文選，亦載晉書本傳。
284 	１１兩事相配，紀評云『兩事當作兩言。』韓非子外儲說左下『魯哀公問於孔子曰：吾聞古者有夔一足，其果信有一足乎？』莊子秋水篇『吾以一足(足今)踔而行。』１２紀評曰『張華一段，申反對正對；是以以下，申言對事對；若氣無以下，就四對推入一層，言對偶雖合法，而無骨採亦不可。』朱一新無邪堂答問曰『有陽則有陰，有奇則有偶，此自然之理。古文參以排偶，其氣乃厚，馬班韓柳皆如此。然非駢四儷六之謂。凡文必偶，意雖是而語稍過，若揅經室諸論則偏矣。』
285 	札記曰『文之有駢儷，因於自然，不以一時一人之言而遂廢。然奇偶之用，變化無方，文質之宜，所施各別。或鑒於對偶之末流，遂謂駢文為下格；或懲於俗流之恣肆，遂謂非駢體不得名文；斯皆拘滯於一偶，非閎通之論也。惟彥和此篇所言，最合中道。一曰「高下相須，自然成對，」明對偶之文依於天理，非由人力矯揉而成也。次曰「豈營麗辭，率然對爾，」明上古簡質，文不飾雕，而出語必雙，非由刻意也。三曰「句字或殊，偶意一也，」明對偶之文，但取配儷，不必比其句度，使語律齊同也。四曰「奇偶適變，不勞經營，」明用奇用偶，初無成律，應偶者不得不偶，猶應奇者不得不奇也。終曰「迭用奇偶，節以雜佩，」明綴文之士，於用奇用偶，勿師成心，或舍偶用奇，或專崇儷對，皆非為文之正軌也。舍人之言明白如此，真可以息兩家之紛難，總殊途而齊歸者矣。
286 	……近世褊隘者流，競稱唐宋古文，而於前此之文，類多譏誚，其所稱述，至於晉宋而止。不悟唐人所不滿意，止於大同已後輕艷之詞，宋人所詆為俳優，亦裁上及徐庾，下盡西昆，初非舉自古麗辭一概廢閣之也。自爾以後，駢散竟判若胡秦，為散文者力避對偶，為駢文者又自安於聲韻對仗，而無復迭用奇偶之能。以愚意論之，彼以古文自標櫫者，誠可無與諍難，獨奈何以復古自命者，亦自安於駢文之號，而不一審究其名之不正乎。阮伯元云「沈思翰藻始得為文，而其餘皆經史子。」是以駢文為文，而反尊散文為經史子也。李申耆選晚周之文以訖於隋，而名之曰駢體文鈔，是以隋以前文為駢文而唐以後反得為古文也。何其於彥和此篇所說通局相妨至於如是耶！』今錄阮李二君文三篇於後，以備考鏡：
287 	阮伯元與友人論古文書
288 	讀足下之文，精微峻潔，具有淵源。甚善甚善。元謂古人於籀史奇字，始稱古文，至於屬辭成篇，則曰文章，故班孟堅曰『武宣之世，崇禮官，考文章。』又曰『雍容揄揚，著於後嗣，大漢之文章，炳焉與三代同風。』是故兩漢文章，著於班範，體制和正，氣息淵雅，不為激音，不為客氣，若云後代之文，有能盛於兩漢者，雖愚者亦知其不能矣。近代古文名家，徒為科名時藝所累，於古人之文，有益時藝者，始競趨之。元嘗取以置之兩漢書中誦之，擬之淄澠不能同其味，宮征不能壹其聲，體氣各殊，弗可強已。若謂前人樸拙不及後人，反覆思之，亦未敢以為然也。夫勢窮者必變，情弊者務新，文家矯厲，每求相勝，其間轉變，實在昌黎。昌黎之文，矯文選之流弊而已。昭明選序，體例甚明，後人讀之，苦不加意。選序之法，於經子史三家不加甄錄，為其以立意紀事為本，非沈思翰藻之比也。今之為古文者，以彼所棄，為我所取，立意之外，惟有紀事，是乃子史正流，終與文章有別。千年墜緒，無人敢言，偶一論之，聞者掩耳，非聰穎特達深思好問如足下者，元未嘗少為指畫也。嗚呼，修塗具在，源委遠分，古人可作，誰與歸歟！願足下審之。
289 	阮伯元文韻說
290 	福問曰『文心雕龍云「今之常言，有文有筆。以為無韻者筆也，有韻者文也。」據此，則梁時恆言，有韻者乃可謂之文，而昭明文選所選之文，不押韻腳者甚多，何也？』曰『梁時恆言所謂韻者，固指押腳韻，亦兼謂章句中之音韻，即古人所言之宮羽，今人所言之平仄也。』福曰『唐人四六之平仄，似非所論於梁以前。』曰『此不然，八代不押韻之文。其中奇偶相生，頓挫抑揚，詠嘆聲情，皆有合乎音韻宮羽者。詩騷而後，莫不皆然。而沈約矜為刱獲，故於謝靈運傳論曰「夫五色相宜，八音協暢，由乎玄黃律呂，各適物宜，欲使宮羽相變，低昂舛節，若前有浮聲，則後須切響。一簡之內，音韻盡殊，兩句之中，輕重悉異，妙達此旨，始可言文。」又曰「自靈均以來，此秘未睹，至於高言妙句，音韻天成，皆暗與理合，匪由思至。」又沈約答陸厥書云「韻與不韻，復有精粗，輪扁不能言之，老夫亦不盡辨此。」休文此說，乃指各文章句之內有音韻宮羽而言，非謂句末之押腳韻也。即如雌霓連蜷，霓字必讀仄聲是也。
291 	是以聲韻流變而成四六，亦祗論章句中之平仄，不復有押腳韻也。四六乃有韻文之極致，不得謂之為無韻之文也。昭明所選，不押韻腳之文，本皆奇偶相生，有聲音者，所謂韻也。休文所矜為刱獲者，謂漢魏之音韻，乃暗合於無心，休文之音韻，乃多出於意匠也。豈知漢魏以來之音韻，溯其本原，亦久出於經哉。孔子自名其言易者曰文，此千古文章之祖。文言固有韻矣。而亦有平仄聲音焉。即如濕燥龍虎作睹上下八句，何等聲音，無論龍虎二句不可顛倒，若改為虎龍燥濕睹作即無聲音矣。無論其德其明其序其吉兇四句不可錯亂，若倒不知退於不知亡不知喪之後，即無聲音矣。此豈聖人天成暗合全不由於思至哉。
292 	由此推之，知自古聖賢屬文時，亦皆有意匠矣。然則此法肇開於孔子，而文人沿之。休文謂靈均以來此秘未睹，正所謂文人相輕者矣。不特文言也，文言之後，以時代相次，則及於卜子夏之詩大序。序曰「情發於聲，聲成文謂之音。」又曰「主文而譎諫。」又曰「長言之不足則嗟嘆之。」鄭康成曰「聲，謂宮商角徵羽也。聲成文者，宮商上下相應也。」此子夏直指詩之聲音而謂之文也，不指翰藻也。然則孔子文言之義益明矣。蓋孔子文言系辭，亦皆奇偶相生，有聲音嗟嘆以成文者也，聲音即韻也。詩關雎鳩洲逑押腳有韻，而女字不韻，得服側押腳有韻，而哉字不韻，此正子夏所謂聲成文之宮羽也。此豈詩人暗與韻合匪由思至哉。王懷祖先生云，三百篇用韻，有字字相對極密，非後人所有者。如有彌有彌，濟盈不濡軌，雉鳴求其牡，鳳皇鳴矣，梧桐生矣，於彼高岡，於彼朝陽，菶菶雍雍，萋萋喈喈，無一字不相韻，此豈詩人天成暗合，全無意匠於其間哉。此即子夏所謂聲成文之顯然可見者。子夏此序，文選選之，亦因其中有抑揚詠嘆之聲音，且多偶句也。鄉人邦國偶一，風教偶二，為志為詩偶三，手之足之偶四，治世亂世亡國偶五，天地鬼神偶六，聲教人倫教化風俗偶七八，化下刺上偶九，言之聞之偶十，禮義政教偶十一，國異家殊偶十二，傷人倫哀刑政偶十三，發乎情止乎情止乎禮義偶十四，謂之風謂之雅偶十五，系之周系之召偶十六，正始王化偶十七，哀窈窕思賢才偶十八。偶之長者如周公召公即比也，後世四書文之比基於此。
293 	綜而論之，凡文者在聲為宮商，在色為翰藻。即如孔子文言雲龍風虎一節，乃千古宮商翰藻奇偶之祖，非一朝一夕之故一節，乃千古嗟嘆成文之祖，子夏詩序情文聲音一節，乃千古聲韻性情排偶之祖。吾固曰韻者即聲音也。聲音即文也。韻字不見於說文，而王復齋楚公鐘篆文內實有字，從音從勻，許氏所未收之古文也。然則今人所便單行之文，極其奧折奔放者，乃古之筆，非古之文也。沈約之說或可橫指為八代之衰體，孔子子夏之文體豈亦衰乎！是故唐人四六之音韻，雖愚者能效之，上溯齊梁，中材已有所限，若漢魏以上至於孔卜，非上哲不能擬也。』乙酉三月閱兵香山阻風，舟中筆以訓福。
294 	李申耆駢體文鈔序
295 	少讀文選，頗知步趨齊梁。後蒙恩入庶常，館閣之制，例用駢體，而不能致工，因益搜輯古人遺篇，用資時習。區其鉅細，分為三篇，序而論之曰：天地之道，陰陽而已。奇偶也，方圓也，皆是也。陰陽相並俱生，故奇偶不能相離，方圓必相為用，道奇而物偶，氣奇而形偶，神奇而識偶。孔子曰「道有動變故曰爻，爻有等故曰物，物相雜故曰文。」又曰「分陰分陽，迭用柔剛，故易六位而成章，相雜而迭用，」文章之用，其盡於此乎！六經之文，班班具存，自秦迄隋，其體遞變，而文無異名。自唐以來，始有古文之目，而目六朝之文為駢儷。而為其學者，亦自以為與古文殊路。既歧奇與偶為二，而於偶之中又歧六朝與唐宋為三。夫茍第較其字句，獵其影響而已，則豈徒二焉三焉而已，以為萬有不同可也。夫氣有厚薄，天為之也，學有純駁，人為之也。體格有變遷，人與天參焉者也，義理無殊途，天與人合焉者也。得其厚薄純雜之故，則於其體格之變，可以知世焉，於其義理之無殊，可以知文焉。文之體，至六代而其變盡矣。沿其流極而溯之，以至乎其源，則其所出者一也。吾甚惜失歧奇偶而二之者之毗於陰陽也。毗陽則躁剽，毗陰則沈膇，理所必至也，於相雜迭用之旨，均無當也。

《卷八》[View] [Edit] [History]
1 	比興第三十六
2 	詩文弘奧，包韞六義，毛公述傳，獨標興體１，豈不以風通一作異而賦同，比顯而興隱哉２！故比者，附也；興者，起也。附理者切類以指事，起情者依微以擬議。起情故興體以立，附理故比例以生。比則畜憤以斥言，興則環譬以記一作託諷。蓋隨時之義不一，故詩人之志有二也３。
3 	觀夫興之託諭，婉而成章，稱名也小，取類也大。關雎有別，故後妃方德；尸鳩貞一，故夫人象義。義取其貞，無從於夷禽；德貴其別，不嫌於鷙鳥；明而未融，故發注而後見也４。且何謂為比？蓋寫物以附意，鈴木云疑當作理颺言以切事者也。故金錫以喻明德，珪璋以譬秀民，螟蛉以類教誨，蜩螗以寫號呼，澣衣以擬心憂，席卷汪本作卷席以方志固，凡斯切象，皆比義也５。至如麻衣如雪，兩驂如舞，若斯之類，皆比類者也６。楚襄信讒，而三閭忠烈，依詩制騷，諷兼比興７。炎漢雖盛，而辭人誇毗，詩刺譚雲疑當作諷刺道喪，故興義銷亡。於是賦頌先鳴，故比體云構，紛紜雜遝，信舊章矣８。
4 	夫比之為義，取類不常：或喻於聲，或方於貌，或擬於心，或譬於事。宋玉高唐云：纖條悲鳴，聲似竽籟，此比聲之類也；枚乘菟園云：焱焱紛紛，若塵埃之間白雲，此則比貌之類也；賈生鵩賦顧云當作鳥云：禍之與福，何異糾纆，此以物比理者也；王袖洞簫云：優柔溫潤，如慈父之畜子也，此以聲比心者也；馬融長笛云：繁縟絡繹，範蔡之說也，此以響比辯者也；張衡南都云：起鄭舞，□曳元作□抽按本賦改緒，此以容比物者也９。若斯之類，辭賦所先，日用乎比，月忘乎興，習小而棄大，所以文謝於周人也。至於揚班之倫，曹劉以下，圖狀山川，影寫雲物，莫不纖疑作織綜比義，以敷其華，驚聽回視，資此效績１０。又安仁螢賦云流金在沙，季鷹雜顧校作春詩云青條若總翠，皆其義者也１１。故比類雖繁，以切至為貴１２，若刻鵠元作鶴謝改類鶩，則無所取焉。
5 	贊曰：詩人比興，觸物圓覽。物雖胡越，合則肝膽。擬容取心，斷辭必敢。攢雜詠歌，如川之渙１３。
6 	１　札記曰『題云比興，實側注論比，蓋以興義罕用，故難得而繁稱。原夫興之為用，觸物以起情，節取以託意，故有物同而感異者，亦有事異而情同者，循省六詩，可榷舉也。夫柏舟命篇，邶鄘兩見。然邶詩以喻仁人之不用，詩邶風柏舟箋云，舟載渡物者，今不用而與眾物泛泛然俱流水中。興者喻仁人之不見用而與群小人並列，亦猶是也。鄘詩以譬女子之有常。鄘風柏舟箋云，舟在河中，猶婦人之在夫家，是其常處。杕杜之目，風雅兼存，而小雅以譬得時，小雅杕杜傳云，杕杜猶得其時蕃滋，役夫勞苦不得盡其天性。唐風以哀孤立，唐風有杕之杜傳云，道左之陰人所宜休息也。箋云，今人不休息者。以特生陰寡也。興者喻武公初兼其宗族，不求賢者與之在位，君子不歸，似乎特生之杜然。此物同而感異也。九罭鱒魴，鴻飛遵渚，二事絕殊，而皆以喻文公之失所。豳風九罭傳云，九罭，□罟小魚之網也。鱒魴，大魚也，疏引王肅云，以興下土小國，不宜久留聖人。又鴻飛遵渚傳云，鴻不宜循渚也。箋云，鴻，大鳥也，不宜與鳧鷖之屬飛而循渚，以喻周公今與凡人處東都之邑失其所也。牂羊墳首，三星在罶，兩言不類，而皆以傷周道之陵夷。小雅苕之華傳云，牂羊墳首，言無是道也。三星在罶，言不可久也。箋云，無是道者，喻周已衰，求其復興不可得也。不可久者，喻周將亡，如心星之光耀，見於魚笱之中，其去須臾也。此事異而情同也。續見次節
7 	夫其取義差在毫厘，會情在乎幽隱，自非受之師說，焉得以意推尋。彥和謂明而未融，發注後見；沖遠謂毛公特言，為其理隱；誠諦論也。孟子云「學詩者以意逆志，」此說施之說解已具之後，誠為讜言，若乃興義深婉，不明詩人本所以作，而輒事探求，則穿鑿之弊固將滋多於此矣。自漢以來，詞人鮮用興義，固緣詩道下衰，亦由文詞之作，趣以喻人，茍覽者恍惚難明，則感動之功不顯。用比忘興，勢使之然，雖相如子云，末如之何也。然自昔名篇，亦或兼存比興，及時世遷貿，而解者祇益紛紜，一卷之詩，不勝異說。九原不作，煙墨無言。是以解嗣宗之詩，則首首致譏禪代，箋杜陵之作，則篇篇系念朝廷，雖當時未必不託物以發端，而後世則不能離言而求象。由此以觀，用比者歷久而不傷晦昧，用興者說絕而立致辯爭。當其覽古，知興義之難明，及其自為，亦遂疏興義而希用，此興之所以浸微浸滅也。雖然，微子悲殷，實興懷於禾黍，屈平哀郢，亦假助於江山，興之於辭，又焉能遽廢乎！』２　詩大序正義曰『風之所吹，無物不扇，化之所被，無往不沾，故取名焉。』五行大義引翼奉說『風通六情。』正義又曰『賦者，鋪陳今之政教善惡，其言通正變，兼美刺也。』又曰『比之與興，雖同是附託外物，比顯而興隱，當先顯後隱，故比居興先也。毛傳特言興也，為其理隱故也。』３　札記曰『周禮太師先鄭注曰「比者，比方於物也。詩孔疏引而釋之曰，諸言如者，皆比辭也。興者，託事於物也。」孔疏曰，興者起也，取譬引類，起發己心，詩文諸舉草木鳥獸以見意者皆興辭也。後鄭注曰「比，見今之失，不敢斥言，取比類以言之。興，見今之美，嫌於媚諛，取善事以喻勸之。」案後鄭以善惡分比興，不如先鄭注誼之確。且墻茨之言，毛傳亦目為興，焉見以惡類惡，即為比乎。至鐘記室云「文已盡而義有餘，興也；因物喻志，比也。」其解比興，又與詁訓乖殊。彥和辨比興之分，最為明晰。一曰起情與附理，二曰斥言與環譬，介畫憭然，妙得先鄭之意矣。』謹案師說固得，然彥和解比興，實亦兼用後鄭說。
8 	４　周南關雎傳曰『雎鳩，王雎也。鳥摯而有別。』召南鵲巢傳曰『鳩，鳲鳩，秸鞠也。鳲鳩不自為巢，居鵲之成巢。』箋云『鵲之作巢，冬至架之，至春乃成，猶國君積行累功，故以興焉。與者，鳲鳩因鵲成巢而居有之，而有均壹之德，猶國君夫人來嫁，居君子之室，德亦然。』札記曰『從當為疑字之誤。』案作疑字是。家語好生篇『孔子曰，小辯害義，小言破道。關雎興於鳥而君子美之，取其雌雄之有別；鹿鳴興於獸而君子大之，取其得食而相呼。若以鳥獸之名嫌之，固不可行也。』鄭注周禮天官司裘曰『玄謂廞，興也，若詩之興，謂象飾而作之。』但有一端之相似，即可取以為興，雖鳥獸之名無嫌也。釋皎然詩式曰『取象曰比，取義曰興。』５　詩衛風淇奧『瞻彼淇奧，綠竹如簀，有匪君子，如金如錫，如圭如璧。』毛傳曰『金錫練而精，圭璧性有質。』
9 	詩大雅卷阿序曰『卷阿，召康公戒成王也。言求賢用吉士也。』其第十一章曰『顒顒卬卬如圭如璋，令聞令望，豈弟君子，四方為綱。』箋云『王有賢臣與之以禮義相切磋，體貌則顒顒然敬順；志氣則卬卬然高朗，如玉之圭璋也。』
10 	詩小雅小宛『螟蛉有子，螺羸負之，教誨爾子，式穀似之。』箋曰『蒲盧取桑蟲之子，負持而去，煦嫗養之以成其子，喻有萬民不能治，則能治者將得之。』
11 	詩大雅蕩『文王曰咨！咨女殷商。如蜩如螗，如沸如羹。』箋云『飲酒號呼之聲，如蜩螗之鳴。』
12 	詩邶風柏舟『心之憂矣，如匪澣衣。』傳曰『如衣之不澣矣。』箋云『衣之不澣，則憒辱無照察。』
13 	詩邶風柏舟『我心匪石，不可轉也；我心匪席，不可卷也。』箋云『言己心志堅平，過於石席。』６　詩曹風蜉蝣『蜉蝣掘閱，麻衣如雪。』傳曰『如雪，言鮮潔。』
14 	詩鄭風大叔於田『大叔於田，乘乘馬，執轡如組，兩驂如舞。』正義曰『兩驂之馬，與兩服馬和諧，如人舞者之中於樂節也。』此所舉兩例，皆取事物以比形狀，與上所云比義者略殊。
15 	７　札記曰『王逸楚辭章句離騷序云「離騷之文，依詩取興，引類譬喻，故善鳥香草以配忠貞，惡禽臭物以比讒佞，靈脩美人以媲於君，宓妃佚女以譬賢臣，虯龍鸞鳳以託君子，飄風雲霓以喻小人。」案離騷諸言草木，比物託事，二者兼而有之。故曰，諷兼比興也。』辨騷篇曰『虯龍以喻君子，雲蜺以譬讒邪，比興之義也。』諷兼比興，諷當作風。楚騷，楚風也。
16 	８　黃叔琳曰『非特興義銷亡，即比體亦與三百篇中之比差別。大抵是賦中之比，循聲逐影，擬諸形容，如鶴鳴之陳誨。鴟鴞之諷諭也。』詩大雅板傳曰『誇毗，體柔人也。』正義引李巡曰『屈己卑身求得於人曰體柔。』詩刺當作諷刺。故比體云構，故字疑衍。信舊章矣，信當作倍，倍即背也。
17 	９　高唐鵩鳥長笛三賦，皆在文選。菟園賦引見詮賦篇，焱焱，古文苑作疾疾，誤。張衡南都賦曰『坐南歌兮起鄭□，白鶴飛兮□曳緒。』注曰『白鶴飛兮繭曳緒，皆舞人之容。』此云以容比物，似當作以物比容。
18 	１０纖當作織。揚班曹劉，謂揚雄，班固，曹植，劉楨。
19 	１１札記曰『全晉文九十二載其文，茲錄於左：
20 	潘安仁螢火賦
21 	嘉熠燿之精將，此字疑誤。與眾類乎超殊。東山感而增嘆，行士慨而懷憂；翔太陰之玄昧，抱夜光以清游；熲若飛焱之霄逝，彗似移星之云流。動集陽暉，灼如隋珠。熠熠熒熒，若丹英之照葩；飄飄熲熲，初學記作款款。若流金之在沙。載飛載止，光色孔嘉；無聲無臭，明影暢遐。飲湛露於曠野，庇一葉之垂柯；無干欲於萬物，豈顧恤於網羅。至夫重陰之夕，風雨晦冥；萬物眩惑，翩翩獨征。奇姿燎朗，在陰益榮，猶賢哲之處時，時昏昧而道明，若蘭香之在幽，越群臭而彌馨；隨陰陽之飄繇，非飲食之是營；同螽斯之無忌，希夷惠之清貞。美微蟲之琦瑋，援彩筆以為銘。』張翰雜詩曰『青條若總翠，黃華如散金。』詩載文選。
22 	１２紀評曰『亦有太切轉成滯相者。』札記曰『切至之說，第一不宜沿襲，第二不許蒙籠。紀評謂太切轉成滯相，按此乃措語不工，非體物太切也。』唐文粹載杜牧晚晴賦全用比辭，錄備參閱。
23 	杜牧之晚晴賦並序
24 	秋日晚晴，樊川子目於郊園，見大者小者，有狀類者，故書賦云。雨晴秋容新沐兮，忻繞園而細履；面平池之清空兮，紫閣青橫，遠來照水；如高堂之上，見羅幕兮垂乎鏡裏。木勢黨伍兮，行者如迎，偃者如醉，高者如達，低者如跋。松數十株，切切交峙，如冠劍大臣，國有急難，庭立而議；竹林外裹兮，十萬丈夫，甲刃摐摐，密陣而環侍；豈負軍令之不敢囂兮，何意氣之嚴毅。復引舟於深灣，忽八九之紅芰，□然如婦，斂然如女，墮橤黦顏，似見放棄。白鷺潛來兮，邈風標之公子，窺此美人兮，如慕悅其容媚。雜花羞於岸側兮，絳綠黃紫，格頑色賤兮，或妾或婢。閑草甚多，叢者束兮，靡者杳兮，仰風獵日，如立如笑兮，千千萬萬之容兮，不可得而狀也。若予者則謂何如？倒冠落佩兮與世□疏，敖敖休休兮，真徇其愚而隱居者乎！
25 	１３札記曰『渙字失韻。當作澹，字形相近而誤。澹淡，水貌也。』
26 	誇飾第三十七１
27 	夫形而上者謂之道，形而下者謂之器。神道難摹，精言不能追其極；形器易寫，壯辭可得喻其真；才非短長，理自難易耳。故自天地以降，豫入聲貌，文辭所被，誇飾恆存。雖詩書雅言，風格顧校作俗黃雲馮本作俗訓世，事必宜廣，文亦過焉２。是以言峻則嵩高極天，論狹則河不容舠，說多則子孫千億，稱少則民靡孑遺，襄陵舉滔天之目，倒戈立漂杵之論，辭雖已甚，其義無害也３。且夫鴞音之醜，豈有泮林而變好；荼味之苦，寧以周原而成飴；並意深褒贊，故義成矯飾。大聖所錄，以垂憲章。孟軻所云說詩者不以文害辭，不以辭害意也４。
28 	自宋玉景差，誇飾始盛５，相如憑風，詭濫愈甚。故上林之館，奔星與宛虹入軒；從禽之盛，飛廉與鷦鷯按本賦作焦明俱獲６。及揚雄甘泉，酌其餘波，語瑰奇，則假珍於玉樹，言峻極，則顛墜於鬼神７。至東都之比目，西京之海若，驗理則理無不驗，窮飾則飾猶未窮矣８。又子雲羽一作校獵，鞭宓妃以饟屈原；張衡羽獵，困玄冥於朔野。孌彼洛神，既非罔兩；惟此水師，亦非魑魅；而虛用濫形，不其疏乎９！此欲誇其威而飾元脫其下有闕字事義暌剌也。至如氣貌山海，體勢宮殿，嵯峨揭業，熠燿焜煌之狀，光採煒煒而欲然，聲貌岌岌其將動矣。莫不因誇以成狀，沿飾而得奇也１０。於是後進之才，獎氣挾聲，軒翥而欲奮飛，騰擲而羞跼步，辭入煒燁，春藻不能程其艷；言在萎絕，寒穀未足成其凋；談歡則字與笑並，論戚則聲共泣偕，信可以發蘊而飛滯，披瞽而駭聾矣。
29 	然飾窮其要，則心聲鋒起，誇過其理，則名實兩乖。若能酌詩書之曠旨，翦揚馬之甚泰，使誇而有節，飾而不誣，亦可謂之懿也１１。
30 	贊曰：誇飾在用，文豈循檢。言必鵬運，氣靡鴻漸。倒海探珠，傾昆取琰。曠而不溢，奢而無玷。
31 	１　案比興篇云『夫比之為義，取類不常，或喻於聲，或方於貌，或擬於心，或譬於事。』蓋比者，以此事比彼事，以彼物比此物，其同異之質，大小多寡之量，差距不遠，殆若相等。至飾之為義，則所喻之辭，其質量無妨過實，正如王仲任所云『譽人不增其美，則聞者不快其意；毀人不益其惡，則聽者不愜於心。聞一增以為十，見百益以為千。』莊子亦云『兩喜必多溢美之言，兩惡必多溢惡之言。』誇飾之文，意在動人耳目，本不必盡合論理學，亦不必盡符於事實，讀書者不以文害辭，不以辭害意，斯為得之。說文誇，奢也。從大，於聲。艸部芋大葉實根駭人，故謂之芋也。誇從大於會意，有太過驚人之義。彥和所謂『驗理則理無可驗，窮飾則飾猶未窮』者也。
32 	２　禮記曲禮『定，猶與也。』釋文『本作豫。』詩大序『風，教也。』緇衣『言有物而行有格。』注曰『格，舊法也。』３　詩大雅崧高『崧高維嶽，駿極於天。』傳曰『崧，高貌，山大而高曰崧。岳，四岳也。駿，大；極，至也。』釋文『駿，音峻。』
33 	衛風河廣『誰謂河廣，曾不容刀。』箋曰『不容刀亦喻狹。小船曰刀。』釋文『刀如字。字書作舠，說文作舠，並音刀。』
34 	大雅假樂『干祿百福，子孫千億；穆穆皇皇，宜君宜王。』箋曰『乾，求也。十萬曰億，天子穆穆，諸侯皇皇，成王行顯顯之令德，求祿得百福，其子孫亦勤行而求之，得祿千億。』
35 	大雅云漢『周餘黎民，靡有孑遺。』箋曰『黎，眾也。周之眾民，多有死亡者矣，今其餘無有孑遺者，言又餓病也。』
36 	尚書堯典『帝曰，咨，四岳！湯湯洪水方割，蕩蕩懷山襄陵，浩浩滔天！』孔傳曰『湯湯，流貌，洪，大；割，害也。懷，包；襄，上也。包山上陵，浩浩盛大若漫天。』
37 	尚書偽武成『罔有敵於我師，前徒倒戈，攻於後以北，血流漂杵。』正義『孟子云「信書不如無書，吾於武成，取二三策而已。仁者無敵於天下，以至仁伐不仁，如何其血流漂杵也？」是言不實也。』４　詩魯頌泮水『翩彼飛鴞，集于泮林，食我桑黮，懷我好音。』箋曰『懷，歸也。言鴞恆惡鳴，今來止於泮水之木上，食其桑黮，為此之故，故改其鳴，歸就我以善音，喻人感於恩則化也。』詩大雅綿『周原膴膴，堇荼如飴。』箋云『廣平曰原，周之原地，在岐山之南。膴膴然肥美，其所生菜，雖有性苦者，甘如飴也。』紀評曰『先以六經說入，分兩層鉤剔，語自斟酌，非劉子玄惑經之比。』５　揚雄法言吾子篇『或問「景差唐勒宋玉枚乘之賦也益乎？」曰「必也淫。」「淫則奈何？」曰「詩人之賦麗以則，辭人之賦麗以淫。」』屈原，詩人之賦也，尚存比興之義；宋玉以下，辭人之賦也，則誇飾彌盛矣。
38 	６　漢書司馬相如傳『相如既奏大人賦，天子大悅，飄飄然有陵雲氣游天地之間意。』文選上林賦『於是乎離宮別館，彌山跨谷。……奔星更於閨闥，宛虹拖於楯軒。』李善注曰『奔，流星也。行疾，故曰奔。』如淳曰『宛虹，屈曲之虹也。』應劭曰『楯，闌檻也。』司馬彪曰『軒，楯下版也。』又『於是乎背秋涉冬，天子校獵。……椎蜚廉，弄獬豸，……捷鵷鶵，掩焦明』郭璞曰『飛廉，龍雀也，鳥身鹿頭。』李善曰『掩，取也。樂汁圖曰，焦明狀似鳳皇。』案鷦鷯，應依本賦作焦明。
39 	７　文選揚雄甘泉賦『翠玉樹之青□兮。』李善注曰『漢武帝故事曰「上起神屋，前庭植玉樹，珊瑚為枝，碧玉為葉。」』又『鬼魅不能自逮兮，半長途而下顛。』李善注曰『逮，及也。爾雅曰，顛，隕也。』８　文選班固西都賦曰『揄文竿，出比目。』李善注曰『說文曰「揄，引也。」音頭。爾雅曰「東方有比目魚焉，不比不行，其名謂之鰈。」』此云東都，蓋誤記也。
40 	文選張衡西京賦『海若游於玄渚。』薛綜注曰『海若，海神。』
41 	驗理則理無不驗，紀評曰『不驗當作可驗。』紀說是也。顧千里曰『左太沖三都賦序云，然相如賦上林而引盧橘夏熟，揚雄賦甘泉而陳玉樹青□。班固賦西都而嘆以出比目，張衡賦西京而述以游海若。』９　文選揚雄羽獵賦『鞭洛水之宓妃，餉屈原與彭胥。』鄭玄曰『彭，彭咸也。』晉灼曰『胥，伍子胥也。』嚴可均輯全後漢文有張衡羽獵賦殘文，無『困玄冥於朔野』語。左傳昭公二十九年『水正曰玄冥。』１０謂如孫興公游天臺山賦木玄虛海賦郭景純江賦王文考魯靈光殿賦何平叔景福殿賦之類，並見文選。
42 	１１紀評曰『文質相扶，點染在所不免，若字字摭實，有同史筆，實有難於措筆之時。彥和不廢誇飾，但欲去泰去甚，持平之論也。』六朝麗指曰『汪容甫先生述學有釋三九篇。其中篇云「若其辭則又有二焉：曰曲，曰形容。」所謂形容者，蓋以辭不過其意則不鬯，故以形容出之，可知其深於文矣。文心雕龍誇飾篇「言高則峻極於天，言小則河不容舠，」嘗引詩以明誇飾之義。吾謂誇飾者，即是形容也。詩經而外，見於古人文字者，不可殫述。試舉六朝駢文證之：梁簡文帝謝賚扇啟「肅肅清風，即令象簟非貴；依依散採，便覺夏室含霜。」庾子山謝明帝賜絲布等啟「天帝賜年，無逾此樂；仙童贈藥，未均斯喜。」又「是知青牛道士，更延將盡之年；白鹿真人，能生已枯之骨。」非皆刻意以形容者乎！子山又有謝趙王賚絲布啟，其言云「妾遇新縑，自然心伏；妻聞裂帛，方當含笑。」則尤為形容盡致矣。尚書武成篇「罔有敵於我師，前徒倒戈，攻於後以北，血流漂杵。」此史臣鋪張形容之辭，孟子則謂盡信書則不如無書，以至仁伐不仁，而何其血之流杵。夫書為孔子所刪定，孟子豈欲人之不必盡信哉。特以書言血流漂杵，當知此為形容語，不可遽信其真也。遽信其真，不察其形容之失實，而拘泥文辭，因穿鑿附會以解之，斯真不善讀書矣。故通乎形容之說，可以讀一切書，而六朝之文，亦非茍馳誇飾，乃真善於形容者也。班固西都賦「攀井幹而未半，目眴轉而意迷，舍欞檻而卻倚，若顛墜而復稽，」可知古人為文，多以形容為之。』
43 	附　　錄
44 	劉申叔先生美術與徵實之學不同論
45 	古人詞章，導源小學，記事貴實，不尚虛詞；後世文人，漸乖此例，研句煉詞，鮮明字義，所用之字，多與本義相違。如瓊為赤玉，而詞章之士，則以白花為瓊花；略舉一端，則知文人所用之字，名與實違；是為用字之訛。又或假設名詞，獨標奇語，名詞而外，別以隱語為代詞。以天淵二字喻善惡之懸殊，以萍水一言喻朋友之聚首，言得志則曰青雲，言誓詞則曰白水；略舉數端，則知文人之作，以詞害義；是為造語之訛。又或好奇之士，顛倒其詞，以誇巧慧；如江淹賦云『孤臣危涕，□子墜心，』易墜涕為危涕，即易危心為墜心；杜甫詩云『香稻啄餘鸚鵡粟，碧梧棲老鳳凰枝，』又名詞互易，以逞句法之奇。律以言貴有序之例，則江杜之作，均與文律相違，是為造句之訛。又或出語不經，借物寓意，文人沿襲，以偽為真，如夔僅一足，堯有八眉是也；是為用事之訛。
46 	四者而外，文人之失猶有數端：或用事不考其源，如海客乘槎，誤為博望；姮娥竊藥，指為羿妻是也。或記事詞過其實，如民靡孑遺，見於霎漢，孟子斥為害詞；血流漂杵，載於武成，孟子指為難信是也。或序事之文，以詞害義，如言兵敗則曰睢水不流；言納降則曰甲高熊耳是也。或隸事之文，考證多疏。如杜甫之詩，誤伏勝為服虔；陸游之文，誤許渾為許遠是也。或謂後世之文，隸事失真，事因文晦，以斥文章為小道。不知文言質言，自古分軌，文言之用在於表象，表象之詞愈眾，則文病亦愈多；然盡刪表象之詞，則去文存質，而其文必不工。故有以寓言為文者，如莊列楚詞是也，而其文最美。有寓言與事實相參者，如戰國策之文是，而其文亦工。後世史書，事資虛飾。而觀者因以忘倦，漢魏詞賦，曲意形容，而誦者稱為絕作。又如庾信枯樹賦以桓溫與仲文同時，此立詞之爽實者也，而後世不聞廢其詞。又唐人之詩有所謂白發三千丈者，有所謂白頭搔更短者，此出語之無稽者也，而後世不聞議其短。則以詞章之文，不以憑虛為戒，此美術背於徵實之學者二也。二端而外，若畫繪一端，有白描山水者，又有圖列鬼魅者；小說一端，有虛構事實者。亦有踵事增華者；皆美術與實學不同之證。蓋美術以靈性為主，而實學則以考覈為憑。若於美術之微，而必欲責其徵實，則於美術之學，返去之遠矣。
47 	事類第三十八１
48 	事類者，蓋文章之外，據事以類義，援古以證今者也。昔文王繇易，剖判爻位，既濟九三，遠引高宗之伐，明夷六五，近書箕子之貞；斯略舉人事，以徵義者也２。至若胤征羲和，陳政黃雲案馮本正顧校作正典之訓；盤庚誥民，敘遲任之言；此全引成辭，以明理者也３。然則明理引乎成辭，徵義舉乎人事，迺聖賢之鴻謨，經籍之通矩也。大畜之象，君子以多識前言往行，亦有包於文矣４。
49 	觀夫屈宋屬篇，號依詩人，雖引古事而莫取舊辭。唯賈誼鵩賦，始用鶡冠之說；相如上林，撮引李斯之書；此萬分之一會也５。及揚雄百元作六官箴，頗酌於詩書６；劉歆遂初賦，歷敘於紀傳７；漸漸綜採矣。至於崔班張蔡，遂捃摭經史，華實布濩，因書立功，皆後人之範式也８。
50 	夫姜桂同孫云御覽五八五作因地，辛在本性，文章由學，能在天資。孫云明抄本御覽作才資才鈴木云御覽才上有故字自內發，學以外成，有學飽而才餒，有才富而學貧。學貧者，迍邅於事義；才餒者，劬勞於辭情；此內外之殊分御覽作方顧校作方孫云明抄本御覽作貧鈴木云案御覽作分不作方也９。是以屬意立孫云御覽作於文，心與筆謀，才為盟主，學為輔佐，主佐合德，孫云御覽無主佐二字德作得明抄本御覽亦無主佐二字德作縷文採必□，才學褊狹，雖美少功。夫以子雲之才，而自奏不學，及觀書石室，乃成鴻採。表裏相資，古今一也１０。故魏武稱張子之文為拙，然學問膚淺，所見不博，專拾掇崔杜小文，所作不可悉難，難便不知所出，斯則寡聞之病也１１。夫經典沈深，載籍浩瀚，實群言之奧區，而才思之神皋也１２。揚班以下，莫不取資，任力耕耨，縱意漁獵，操刀能割，必列汪作裂黃雲案馮本校裂膏腴，是以將贍才力，務在博見，狐腋非一皮能溫，雞跖必數千而飽矣１３。是以綜學在博，取事貴約，校練務精，捃理一作摭須覈，眾美輻輳，表裏發揮１４。劉劭趙都賦云：公子之客，叱勁楚令歃盟；管庫隸臣，呵強秦使鼓缶。用事如斯，可稱理得而義要矣１５。故事得其要，雖小成績，譬寸轄制輪，尺樞運關也１６。或微言美事，置於閑散，是綴金翠於足脛，靚粉黛於胸臆也。凡用舊合機，不啻自其口出１７，引事乖謬，雖千載而為瑕。
51 	陳思，群才之英也。報孔璋書云：葛天氏之樂，千人唱，萬人和，聽者因以蔑韶夏矣。此引事之實謬也。按葛天之歌，唱和三人而已１８。相如上林云：奏陶唐之舞，聽葛天之歌，千人唱，萬人和。唱和千萬人，乃相如接人，疑當作推之二字黃雲案馮本接人校推之然而濫侈葛天，推三成萬者，信賦妄書，致斯謬也１９。陸機園葵詩云：庇足同一智，生理合異端。夫葵能衛足，事譏鮑莊，葛藟庇根，辭自樂豫；若譬葛為葵，則引事為謬；若謂庇勝衛，則改事失真；斯又不精之患２０。夫以子建明練，士衡沈密，而不免於謬。曹仁之謬高唐，又曷足以嘲哉２１！夫山木為良匠所度，經書為文士所擇，木美而定於斧斤，事美而制於刀筆，研思之士，無慚匠石矣。
52 	贊曰：經籍深富，辭理遐亙。皓如江海，鬱若昆鄧。文梓共採，顧校作採瓊珠交贈。用人若己，古來無懵。
53 	１　札記曰『文之為用，自喻喻人而已。自喻奚貴？貴乎達；喻人奚貴？貴乎信。傳曰，言以足志，文以足言，達之說也。書曰，聖有謨勛；明徵定保，信之說也。夫以言傳意，自古殆已有不能吻合之患，是故譬喻眾而假借繁。水深曰深，室深亦曰深，布廣曰幅，地廣亦曰幅，此譬喻也。相之字，觀木也，而凡視皆曰相；□之字，日中視絲也，而凡明皆曰□；此假借也。言期於達，而不期於與本義合，則故訓之用，由此滋多。若夫累字成句累句成文，而意仍有時而疐礙，則興道之用，由此興焉。道古語以剴今，道之屬也。取古事以託喻，興之屬也。意皆相類，不必語出於我，事茍可信，不必義起乎今，引事引言，凡以達吾之思而已。若夫文之以喻人也，徵於舊則易為信，舉彼所知則易為從。故帝舜觀古象，太甲稱先民，盤庚念古後之聞，箕子本在昔之誼，周公告商而陳冊典，穆王詳刑而求古訓，此則徵言徵事，已存於左史之文。凡若此者，皆所以為信也。尚考經傳之文，引成事述故言者，不一而足。即以宣尼大聖，親制易傳孝經之辭，亦多甄採前言，旁征行事。降及百家，其風彌盛。詞人有作，援古尤多。夫滄浪之歌，一見於孟子，素餐之詠，遠本於詩人。
54 	彥和以為屈宋莫取舊辭，斯亦未為誠論也。逮及漢魏以下，文士撰述，必本舊言，始則資於訓詁，繼而引錄成言，漢代之文幾無一篇不採錄成語者，觀二漢書可見。終則綜輯故事。爰至齊梁，而後聲律對偶之文大興，用事採言，尤關能事。其甚者，捃拾細事，爭疏僻典，以一事不知為恥，以字有來歷為高，文勝而質漸以漓，學富而才為之累；此則末流之弊，故宜去甚去奢，以節止之者也。然質文之變，華實之殊，事有相因，非由人力，故前人之引言用事，以達意切情為宗，後有繼作，則轉以去故就新為主。陸士衡云「雖杼軸於餘懷，怵他人之我先，茍傷廉而愆義，故雖愛而必捐，」豈唯命意謀篇，有斯懷想，即引言用事，亦如斯矣。是以後世之文，轉視古人增其繁縟，非必文士之失，實乃本於自然。今之訾謷用事之文者，殆未之思也。且夫文章之事，才學相資，才固為學之主，而學亦能使才增益。故彥和雲，將贍才力，務在博見，然則學之為益，何止為才裨屬而已哉。然淺見者臨文而躊躇，博聞者裕之於平素，天資不充，益以彊記，彊記不足，助以鈔撮，自呂覽淮南之書，虞初百家之說，要皆探取往書，以資博識。後世類苑書鈔，則輸資於文士，效用於謏聞，以我搜輯之勤，祛人翻檢之劇，此類書所以日眾也。
55 	惟論文用事，非可取辦登時，觀天下書必遍而後為文，則皓首亦無操觚之事。故凡為文用事，貴於能用其所嘗研討之書，用一事必求之根據，觀一書必得其績效，期之歲月，瀏覽益多，下筆為文，何憂貧窶。若乃假助類書，乞靈雜纂，縱復取充篇幅，終恐見笑大方。蓋博見之難，古今所共，俗學所由多謬，淺夫視為畏塗，皆職此之由矣。又觀省前文，迷其出處，假令前人注解已就，自可因彼成功，若箋注未施，勢必須於翻檢。然書嘗經目，翻檢易為，未識篇題，何從尋討。是以昔人以遭人而問懿，以耳學不精為恥，李善之注文選，得自師傳，顏籀之注漢書，亦資眾解，是則尋覽前篇，求其根據，語能得其本始，事能□其原書，亦須年載之功，豈能鹵莽以就也。嘗謂文章之功，莫切於事類，學舊文者不致力於此，則不能逃孤陋之譏，自為文者不致力於此，則不能免空虛之誚。試觀顏氏家訓勉學文章二篇所述，可以知其術矣。』２　易既濟『九三，高宗伐鬼方，三年克之。』正義曰『高宗伐鬼方以中興殷道，事同此爻，故取譬焉。』明夷『六五，箕子之明夷，利貞。』正義曰『六五取比闇君，似箕子之近殷紂，故曰箕子之明夷也。』孔穎達論爻辭誰作曰『武王觀兵之後，箕子始被囚奴，文王不宜豫言箕子之明夷。』據此，彥和用事亦小誤也。
56 	３　尚書偽胤征『政典曰，先時者殺無赦；不及時者殺無赦。』偽孔傳曰『政典，夏後為政之典籍，若周官六卿之治典。』尚書盤庚上篇『遲任有言曰，人惟求舊，器非求舊，惟新。』４　周易大畜『象曰，君子以多識前言往行，以畜其德。』正義曰『君子則此大畜，物既大畜，德亦大畜，故多記識前代之言，往賢之行，使多聞多見以畜積己德。』５　賈誼鵩賦語多與鶡冠子世兵篇同。可參閱諸子篇注。黃注曰『李斯諫逐客書「建翠鳳之旗，樹靈□之鼓。」司馬相如上林賦「建翠華之旗，樹靈鼉之鼓。」』６　揚雄作十二州二十五官箴，不得云『揚雄百官箴。』百官箴之名，起自胡廣。百疑是州之誤。錄一首以示例：
57 	兗州牧箴
58 	悠悠濟河，兗州之寓；九河既導，雷夏攸處。草繇木條，漆絲絺紵；濟漯既通，降丘宅土。以上井見禹貢。成湯五徙，卒都於亳；盤庚北渡，牧野是宅。丁感雊雉，祖已伊忠；爰正厥事，遂緒高宗。厥後陵遲，顛覆湯緒；西伯戡黎，祖伊奔走。致天威命，不恐不震；以上事俱見商書各篇。婦言是用，牝雞司晨；見牧誓。三仁既知，武果戎殷。牧野之禽，豈復能耽；甲子之朝，豈復能笑；有國雖久，必畏天咎。有民雖長，必懼人殃。箕子歔欷，厥居為墟。箕子作麥秀之歌。牧臣司兗，敢告執書。
59 	７　古文苑載劉歆遂初賦。其序略曰『歆以論議見排擯，志意不得，之官，歆出為五原太守。經歷故晉之域，感今思古，遂作斯賦，以嘆往事而寄己意。』８　後漢書崔駰傳『駰字亭伯，少游太學，與班固傅毅同時齊名。』後漢崔氏文學甚盛，此崔與班同稱，則崔駰也。班謂班固，張謂張衡，蔡謂蔡邕。說文『□，拾也。』字亦作□捃。又『拓，拾也。』字或作摭。漢書刑法志『蕭何□摭秦法，取其宜於時者，作律九章。』文選張衡東京賦『聲教布濩。』薛綜注曰『布濩，猶散被也。』９　韓詩外傳七『宋玉因其友見楚襄王，襄王待之無以異，乃讓其友。友曰，夫姜桂因地而生，不因地而辛。』亦見新序。南齊書文學傳論云『緝事比類，非對不發，博物可嘉，職成拘制。或全借古語，用申今情，崎嶇牽引，直為偶說，唯睹事例，頓失精採。』此即彥和所云學飽才餒之人。又案莊子逍遙游『定乎內外之分。』此彥和所本，作方者非是。
60 	郎廷槐師友詩傳錄述漁洋之說曰『司空表聖云，不著一字，盡得風流，此性情之說也；揚子雲云，讀千賦則能賦，此學問之說也。二者相輔而行，不可偏廢。若無性情而侈言學問，則昔人有譏點鬼錄，獺祭魚者矣。學力深。始見性情，此一語是造微破的之論。』又述張歷友之說曰『嚴滄浪有云，詩有別才，非關學也，詩有別趣，非關理也。此得於先天者，才性也。讀書破萬卷，下筆如有神，貫穿百萬眾，出入由咫尺，此得力於後天者，學力也。非才無以廣學，非學無以運才，兩者均不可廢。有才而無學，是絕代佳人唱蓮花落也，有學而無才，是長安乞兒著宮錦袍也。』１０子雲語見上書記篇揚子雲答劉歆書。黃叔琳曰『才稟天授，非人力所能為，故以下專論博學。』１１魏武語未知所出。然字疑衍。魏武語止難便不知所出句。
61 	１２文選張衡西京賦『爾乃廣衍沃野，厥田上上，寔惟地之奧區神皋。』李善注『廣雅曰「皋，局也。」謂神明之界局也。』１３淮南子說山訓『天下無粹白狐而有粹白之裘，掇之眾白也。善學者若齊王之食雞，必食其跖數十而後足。』高誘注曰『跖，雞足踵也。喻學取道眾多然後優。』彥和語即本淮南文。淮南又本呂氏春秋用眾篇。數千似當作數十，數千不將太多乎！
62 	１４黃叔琳曰『徒博而校練不精，其取事捃理不能約覈，無當也。』１５三國魏志劉劭傳劭字孔才。劭嘗作趙都賦，明帝美之。嚴可均全三國文三十二輯趙都賦佚文，漏輯此條。公子之客，謂平原君之客毛遂迫楚王定盟。禮記檀弓下『趙文子所舉於晉國管庫之士七十有餘家。』鄭注『管庫之士，府史以下，官長所置也。舉之於君，以為士大夫也。』黃注『史記藺相如傳「趙王與秦王會澠池。秦王酒酣，令趙王鼓瑟。藺相如奉盆缶秦王以相娛樂。秦王不肯擊缶。相如曰，五步之內，相如請得以頸血濺大王矣。於是秦王不懌，為一擊缶。」按相如本宦者繆賢舍人，故云管庫隸臣。』１６孫君蜀丞曰『黃以周輯子思子卷六云，終年為車，無一尺之軫，則不可以馳。黃以周云，淮南子繆稱訓云「終年為車，無三寸之□，不可以驅馳；匠人斫戶，無一尺之楗，不可以閉藏；即取子思子之文而少變之。」三寸，當作一寸。文心雕龍事類篇寸轄制輪，尺樞運關，即其義也。』１７顏氏家訓文章篇『沈隱侯曰「文章當從三易。易見事一也。……」邢子才常曰「沈侯文章用事不使人覺，若胸臆語也。」』１８顏氏家訓文章篇『自古宏才博學，用事誤者有矣。百家雜說，或有不同，書儻湮沒，後人不見，故未敢輕議之。今指知決紕繆者，略舉一兩端以為誡。詩云「有鷕雉鳴。」又云「雉鳴求其牡。」毛傳亦曰「鷕，雌雉聲。」又云「雉之朝雊，尚求其雌。」鄭玄注月令亦云「雊，雄雉鳴。」潘岳賦曰「雉鷕鷕以朝雊。」是則混雜其雄雌矣。詩云「孔懷兄弟。」孔，甚也；懷，思也；言甚可思也。陸機與長沙顧母書述從祖弟士璜死，乃言「痛心拔腦，有如孔懷。」心既痛矣，即為甚思，何故言有如也？觀其此意，當謂親兄弟為孔懷，詩云「父母孔邇，」而呼二親為孔邇，於義通乎？異物志云「擁劍狀如蟹，但一(上敖下骨)偏大爾。」何遜詩云「躍魚如擁劍，」是不分魚蟹也。漢書「御史府中列柏樹，常有野鳥數千棲宿其上，晨去暮來，號朝夕鳥。」而文士往往誤作烏鳶用之。抱樸子說項曼都詐稱得仙，自雲仙人以流霞一杯與我飲之，輒不饑渴。而簡文詩云「霞流抱樸□；」亦猶郭象以惠施之辨為莊周也。後漢書「囚司徒崔烈以鋃鐺鎖。」鋃鐺，大鎖也，世間多誤作金銀字。武烈太子亦是數千卷學士，嘗作詩云「銀鎖三公腳，刀撞僕射頭，」為俗所誤。』陳思報陳孔璋書佚。呂氏春秋古樂篇『昔葛大氏之樂，三人操牛尾投足以歌八闋。』１９文選司馬相如上林賦『奏陶唐氏之舞，聽葛天氏之歌，千人唱，萬人和，山陵為之震動，川谷為之蕩波。』接人黃校云『疑當作推之二字。』紀評謂疑或增入二字之誤。案似作推之為是。
63 	２０陸機園葵詩二首文選載其一首。彥和所引詩本集載之，作『庇足同一智，生理各萬端。』合異當是各萬之誤。左傳成公十七年『齊靈公刖鮑牽。仲尼曰，鮑莊子之知，不如葵，葵猶能衛其足。』杜注『葵傾葉向日以蔽其根，言鮑牽居亂，不能危行言孫。』又文公七年『宋昭公將去群公子。樂豫曰，不可。公族，公室之枝葉也，若去之，則本根無所庇陰矣。葛藟猶能庇其本根，故君子以為比，況國君乎！』２１文選有陳琳為曹洪與魏文帝書。曹仁當是曹洪之誤。書云『蓋聞過高唐者，效王豹之謳。』李善注引孟子淳于髡曰『昔王豹處淇，而河西善謳，綿駒處高唐，而齊右善歌。』彥和譏曹洪之謬高唐，謂綿駒誤作王豹也。文帝答洪書佚。李善注為曹洪與文帝書引兩條。其中當有嘲辭。
64 	練字第三十九１
65 	夫文象列而結繩移，鳥跡明而書契作，斯乃言語之體貌，而文章之宅宇也２。蒼頡造之，鬼哭粟飛３；黃帝用之，官治民察。先王聲教，書必同文；輶軒之使，紀言殊俗，所以一字體，總異音４。周禮保張本有章字氏掌教六書５。秦滅舊章，以吏為師，乃李斯刪籀而秦篆興，程邈造隸而古文廢６。漢初草律，明著厥法，太史學童，教試六體；又吏民上書，字謬輒劾；是以馬字缺畫，而石建懼死，雖云性慎，亦時重文也７。至孝武之世，則相如撰篇。及宣成二帝，徵集小學，張敞以正讀傳業，揚雄以奇字纂訓，並貫練雅頌，總閱音義，鴻元作鳴朱改筆之徒，莫不洞曉８。且多賦京苑，假借形聲，是以前漢小學，率多瑋字，非獨制異，乃共曉難也９。暨乎後漢，小學轉疏，復文隱訓，臧否大半１０。及魏代綴藻，則字有常檢，追觀漢作，翻成阻奧。故陳思稱揚馬之作，趣幽旨深，讀者非師傳不能析其辭，非博學不能綜其理，豈直才懸，抑亦字隱１１。自晉來用字，率從簡易，時並習易，人誰取難。今一字詭異，則群句震驚，三人弗識，則將成字妖矣。後世所同曉者，雖難斯易，時所共廢，雖易斯難，趣舍之間，不可不察１２。夫爾雅者，孔徒之所纂，元作慕許改而詩書之襟帶也；倉頡者，李斯之所輯，而鳥籀之遺體也；雅以淵源詁訓，頡以苑囿奇文，異體相資，如左右肩股，該舊而知新，亦可以屬文１３。若夫義訓古今，興廢殊用，字形單復，妍媸異體，心既託聲於言，言亦寄形於字，諷誦則績在宮商，臨文則能歸字形矣。
66 	是以綴字屬篇，必須練擇：一避詭異，二省聯邊，三權重出，元作幽欽愚公改四調單復。詭異者，字體瑰怪者也。曹攄詩稱豈不願斯游，褊心惡兇呶。兩字詭異，大疵美篇，況乃過此，其可觀乎１４！聯邊者，半字同文者也。狀貌山川，古今咸用，施於常文，則齟齬元作鋤銛朱改為瑕，如不獲免，可至三接，三接之外，其字林乎１５！重出者，同字相犯者也。詩騷元作驗適會，而近世忌同，若兩字俱要，則寧在相犯。故善為文者，富於萬篇，貧於一字，一字非少，相避為難也１６。單復者，字形肥瘠者也。瘠字累句，則纖疏而行劣；肥字積文，則黯黕元作默朱改而篇闇；善酌字者，參伍單復，磊落如珠矣。凡此四條，雖文不必有，而體例不無。若值而莫鈴木云玉海作不悟，則非精解１７。
67 	至於經典隱曖，方冊紛綸，簡蠹帛裂，三寫易字１８，或以音訛，或以文變。子思弟子，於穆不祀者，音訛之異也１９，晉之史記，三豕渡河。文變之謬也２０。尚書大傳有別風淮雨，帝王世紀云列風淫雨。別列淮淫，字似潛移。淫列義當而不奇，淮別理乖而新異。傅毅制誄，已用淮雨，顧校補元長作序亦用別風二句固知愛奇之心，古今一也２１。史之闕文，聖人所慎，若依義棄奇，則可與正文字矣。２２
68 	贊曰：篆隸相鎔，蒼雅品訓。古今殊跡，妍媸異分。字靡異流，２３文阻難運。聲畫昭精，墨採騰奮。
69 	１　章句篇以下，麗辭比興誇飾事類四篇所論，皆屬於句之事。而四篇之中，事類屬於麗辭，以麗辭所重在於事對也。誇飾屬於比興，以比之語味加重則成誇飾也。練字篇與上四篇不相聯接，當直屬於章句篇。章句篇云『積字而成句；』又云『句之清英，字不妄也；』練訓簡，訓選，訓擇，用字而出於簡擇精切，則句自清英矣。詞學指南引宋景文云『人之屬文，有穩當字，第初思之未至也。』即此義矣。本篇首段教人貫練雅頌，總閱音義，此探本之論也。又恐作者好怪，若樊宗師宋子京之流，用字艱僻。義背隨時，則告之曰『趣舍之間，不可不察；』『義訓古今，興廢殊用。』太史公撰史，凡用尚書之文，必以訓詁字代之，誠千古文章之準繩矣。梁溪漫志云『蜀中石刻東坡文字稿，其改竄處甚多，玩味之可發學者文思。乞校正陸贄奏議上進札子「學問日新」下云，「而臣等才有限而道無窮，」於臣字上塗去而字。「竊以人臣之獻忠」改作「納忠。」「方多傳於古人，」改作「古賢，」又塗去賢字，復注人字。「智如子房而學則過，」改學字作文。「但其不幸所事暗君，」改「所事暗君」作「仕不遇時。」「德宗以苛察為明，」改作「以苛刻為能。」「以猜忌為術，而贄勸之以推誠；好用兵而贄以消兵為先；好聚財而贄以散財為急；」後於逐句首皆添注德宗二字。
70 	「治民馭將之方，」先寫馭兵二字，塗去注作治民。「改過以應天變，」改作天道。「遠小人以除民害，」改作「去小人。」「以陛下聖明，若得贄在左右，則此八年之久，可致三代之隆，」自若字以下十八字並塗去，改云「必喜贄議論，但使聖賢之相契，即如臣主之同時。」「昔漢文聞頗牧之賢，」改「漢文聞」三字作「馮唐論。」「取其奏議編寫進呈，」塗去編字，卻注「稍加校正繕」五字。「臣等無任區區愛君憂國感恩思報之心，」改云「臣等不勝區區之意。」獲鬼章告裕陵文自「孰知耘耔之勞」而下，云「昔漢武命將出師而呼韓來廷，效於甘露；憲宗厲精講武，而河湟恢復，見於大中，」後乃悉塗去不用。「獷彼西羌，」改作「憬彼西戎。」「號稱右臂，」改作「古稱。」「非愛尺寸之疆，」改作「非貪。」「爰敕諸將，」改作「申命諸將。」「蓋酬未報之恩，」改作「爭酬。」「生擒鬼章，」改作「生獲。」末句「務在服近而柔遠，」改作「來遠。」』唐子西語錄云『吾作詩甚苦，悲吟累日，僅能成篇。初讀時未見可羞處，姑置之，明日取讀，瑕疵百出，輒復悲吟累日，反復改正。比之前時，稍稍有加焉。』好句必須要好字，名篇佳什，讀之快心，不知作者幾經鍛煉，得之匪易。神思篇云『捶字堅而難移，』欲字之堅，大抵不憚多改，或庶乎近之。
71 	２　易系辭下『上古結繩而治，後世聖人易之以書契，百官以治，萬民以察，蓋取諸夬。』呂氏春秋君守篇『蒼頡作書。』高誘注『蒼頡生而知書，寫仿鳥跡以造文章。』許慎說文解字敘『黃帝之史蒼頡見鳥獸□迒之跡，知分理之可相別異也，初造書契。』言語之體貌，猶曰言語之符號。文章之宅宇，謂文章寄託於字體。
72 	３　淮南子本經訓『昔者倉頡作書而天雨粟，鬼夜哭。』論衡感虛篇『書傳言倉頡作書，天雨粟，鬼夜哭。此言文章興而亂漸見，故其妖變致天雨粟，鬼夜哭也。』４　禮記中庸『非天子，不議禮，不制度，不考文。今天下，車同軌，書同文，行同倫。』周禮秋官大行人『七歲屬象胥，諭言語，協辭命。九歲，屬瞽史，諭書名，聽聲音。』即天子考文之事。方言劉歆與揚雄書『三代周秦軒車使者遒人使者以歲八月巡路求代語僮謠歌戲。』說文『遒(酋改丌)，古之遒人，以木鐸記詩言。』說文序曰『分為七國，言語異聲，桂馥義證曰「如鄭注三禮齊秦楚人語。」文字異形。』桂氏曰『今所傳刀布文不合古籀者，皆列國之異形。』
73 	５　周禮地官保氏『養國子以道，乃教之六藝。……五曰六書。』鄭眾注『六書：象形，會意，轉注，處事，假借，諧聲。』６　史記秦始皇本紀三十四年『李斯請史官非秦紀皆燒之，非博士官所職天下敢有藏詩書百家語者，悉詣守尉雜燒之；若欲有學法令，以吏為師。』說文序曰『秦始皇帝初兼天下，丞相李斯乃奏同之，罷其不與秦文合者。斯作倉頡篇，中車府令趙高作爰歷篇，大史令胡毋敬作博學篇，皆取史籀大篆，或頗省改，所謂小篆者也。』又曰『四曰佐書，即秦隸書，秦始皇帝使下杜人程邈所作也。』７　漢書藝文志『漢興，蕭何草律，亦著其法曰「太史試學童能諷書九千字以上，乃得為史。又以六體試之，課最者以為尚書御史史，書令史。吏民上書字或不正，輒舉劾。」六體者，古文，奇字，篆書，隸書，繆篆，蟲書。』漢書石奮傳『長子建為郎中令。奏事下，史記萬石君傳作奏事事下。建讀之，驚恐曰「書馬者，與尾而五，今乃四，不足一，獲譴死矣。」其為謹慎，雖他皆如是。』８　漢書藝文志『武帝時，司馬相如作凡將篇，無復字。』說文序曰『孝宣皇帝時，召通倉頡讀者，藝文志『倉頡多古字，俗師失其讀，宣帝時，徵齊人能正讀者，張敞從受之。』張敞從受之。涼州刺史杜業，沛人爰禮，講學大夫秦近亦能言之。孝平皇帝時，徵禮等百餘人，令說文字未央廷中。以禮為小學元士。黃門侍郎揚雄採以作訓纂篇。』藝文志『至元始中，徵天下通小學者以百數，各令記字於庭中，揚雄取其有用者，以作訓纂篇。』漢書揚雄傳贊『劉棻嘗從雄學作奇字。』據藝文志及說文序張敞正讀在孝宣時，揚雄纂訓在孝平時，此云宣成二帝，疑成是平之誤。並貫練雅頌，頌是頡字之誤。下文云『雅以淵源詁訓，頡以苑囿奇文。』９　劉申叔先生論文雜記曰『西漢文人，若揚馬之流，咸能洞明字學，故選詞遣字，亦能古訓是式，非淺學所能窺。所用古文奇字甚多，非明六書假借之用者，不能通其詞也。東漢文人，既與儒林分列，案如班固張衡之倫，仍有西漢風規，不可一概論。故文詞古奧，遠遜西京。此由學士未必工作文，而文人亦非真識字。魏代之文，則又語意易明，無俟後儒之解釋。』１０後漢書馬援傳注引東觀記曰『援上書「臣所假伏波將軍印，書伏字犬外向。成皋令印皋字為白下羊，丞印四下羊，尉印白下人，人下羊。即一縣長吏印文不同，恐天下不正者多。符印所以為信也，所宜齊同。薦曉古文字者，事下大司空正郡國印章。」奏可。』說文序曰『今雖有尉律不課，小學不修，莫達其說久矣。』莫達六書之說也。此皆小學轉疏之證。復文，謂如有長字斗字而重作馬頭人之長，人持十之斗。隱訓，謂詭僻之訓，如屈中為蟲，苛之字止．句也之類。臧否大半，大疑是亦字之誤，謂後漢之文，有深於小學者，有疏於小學者，臧否各半也。
74 	１１陳思語無考。
75 	１２顏氏家訓文章篇沈約謂文章當從三易，其二為易識字，蓋恐一字詭異震驚群句也。又書證篇曰『吾昔初看說文，蚩薄世字，從正則懼人不識，隨俗則意嫌其非，略是不得下筆也。所見漸廣，更知通變，救前之執，將欲半焉。若文章著述，猶擇微相影響者行之；官曹文書，世間尺牘，幸不違俗也。』案此與彥和趣舍之語相發明。黃叔琳曰『六經之文，有三尺童子胥知者，有師儒宿老所未習者，豈有一定之難易哉，緣於世所共曉與共廢耳。』袁守定占畢叢談曰『庾持善字書，每屬辭，好為奇字，世以為譏。夫字體數萬，人所常用，不過三千，若摭拾古僻不可識者以炫奇，此劉舍人所謂字妖也。然則奇字遂不可用乎？可用也。史遷更遣長者扶義而西，不曰仗義而曰扶義，有扶持之意也；範史鄧彪仁厚委隨，不能有所匡正，不曰委靡而曰委隨，有隨從之意也；又左雄疏或因罪咎引高求名，不曰務高而曰引高，有借飾之意也；南史沈約曰，此公護前，不讓則羞死，不曰護過而曰護前，前字所包更廣也。必用此字，其義乃安，其義乃盡耳。然即此便是奇字，非以不可識者為奇也。』１３張揖進廣雅表曰『昔在周公制禮以導天下，著爾雅一篇以釋其義。今俗所傳三篇，或言仲尼所增，或言子夏所益，或言叔孫通所補，或言沛郡梁文所考。皆解家所說，先師口傳，疑不能明。』西京雜記『揚子雲曰，爾雅者，孔子門徒游夏之儔，所記以解釋六藝者也。』鄭玄駁五經異義曰『玄之聞也，爾雅者，孔子門人所作，以釋六藝之旨，蓋不誤也。』鳥籀當作史籀。藝文志云『蒼頡七章者，秦丞相李斯所作也。文字多取史籀篇。』說文序亦云『斯作倉頡篇，取史籀大篆。』倉頡所載皆小篆，而鳥蟲書別為一體，以書幡信，與小篆不同。
76 	１４曹攄另見才略篇注，詩無考。
77 	１５黃注曰『按三接者，如張景陽雜詩「洪潦浩方割，」沈休文和謝宣城詩「別羽泛清源」之類。三接之外，則曹子建雜詩「綺縞何繽紛，」陸士衡日出東南隅行「璚佩結瑤璠，」五字而聯邊者四，宜有字林之譏也。若賦則更有十接二十接不止者矣。』１６陸雲與兄平原書云『未能補所欲去，徹與察皆不與日韻，思惟不能得，願賜此一字。』此雖因拘韻之故，亦貧於一字之例也。紀評曰『復字病小，累句病大，故寧相犯。』曹子建棄婦篇二十四語中，重二庭韻，二靈韻，二鳴韻，二成韻。潘岳秋興賦用二省字。唐人詩亦多有重押韻者，殆所謂兩字俱要，則寧相犯也。
78 	１７雖文不必有，而體例不無，似當作而體非必無。
79 	１８抱樸子遐覽篇『故諺曰，書三寫，魚成魯，帝成虎。』１９札移十二『祀當作似。詩周頌「於穆不已，」毛傳引孟仲子說。正義引鄭譜云「孟仲子者，子思弟子。」又云「子思論詩，於穆不已。孟仲子曰，於穆不似。」即彥和所本。』案宏明集劉勰滅惑論云『是以於穆不祀，謬師資於周頌。』周頌維天之命正義曰『此傳雖引仲子之言，而文無不似之義，蓋取其所說，而不從其讀。故王肅述毛，亦為不已，與鄭同也。』殆彥和所見毛傳引孟仲子說作不祀歟！
80 	２０呂氏春秋察傳篇『子夏之晉，過衛。有讀史記者，曰，晉師三豕涉河。意林作渡河。子夏曰「非也。是己亥耳。」夫己與三相近，豕與亥相似。至於晉而問之，則曰，晉師己亥涉河也。辭多類非而是，多類是而非，是非之經，不可不分。』２１盧文弨鐘山札記一『尚書大傳「越裳以三象重九譯而獻白雉，其使請曰，吾受命吾國之黃□曰，久矣天之無別風淮雨，意者中國有聖人乎。」鄭康成注「淮，暴雨之名也。」自後諸書所引皆作烈風淫雨，若說苑辨物篇書舜典正義詩蓼蕭臣工及周頌譜正義所引，皆無有作別風淮雨者。劉彥和雕龍練字篇有云「尚書大傳有別風淮雨。帝王世紀云列風淫雨。別列淮淫，字似潛移，淫列義當而不奇，淮別理乖而新異。傅毅制誄，已用淮雨，元長作序，亦用別風。」今本脫此二句，宋本有之。案古文苑載傅毅靖王興誄云「白日幽光，淮雨杳冥，」但其文不全。今雕龍誄碑篇所載，為後人易以氛霧杳冥矣。蔡中郎集中有太尉楊賜碑云「烈風淮雨，不易其趣，」今俗間本淮雨改作雖變，餘所見者宋本也。安知烈風不亦出後人所改乎！元長序無考。惟陸士龍九愍有思振袂於別風之語，於彥和所舉之外，又得此二證。』困學記聞『周書王會「東越海□，」或誤為侮食，而王元長曲水詩序用之，其別風淮雨之類乎！』２２紀評曰『胸富卷軸，觸手紛綸，自然瑰麗，方為巨作。若尋檢而成，格格然著於句中，狀同鑲嵌，則不如竟用易字。文之工拙，原不在字之奇否，沈休文三易之說，未可非也。若才本膚淺，而務於炫博以文拙，則風更下矣。』紀說甚是。用字以達意曉人為主，彥和雲，依義棄奇，誠取舍之權衡也。
81 	２３字靡異流，札記曰『異當作易。』
82 	隱秀第四十
83 	夫心術之動遠矣，文情之變深矣，源奧而派生，根盛而穎峻，是以文之英蕤，有秀有隱。隱也者，文外之重旨者也；秀也者，篇中之獨拔者也。隱以復意為工，秀以卓絕為巧，斯乃舊章之懿績，才情之嘉會也１。夫隱之為體，義主汪作生文外２，秘響傍通，伏採潛發，譬爻象之變互元作玄王改體，川瀆之韞珠玉也。故互體變爻，而化成四象；珠玉潛水，而瀾表方圓３。
84 	朔風鈴木云王本同嘉靖本朔作涼梅本閔本朔風作涼飆動秋草，邊馬有歸心，氣寒而事傷，此羈旅之怨曲也。凡文集勝篇，不盈十一；篇章秀句，裁可百二；並思合而自逢，非研慮之所求元作果謝改也４。或有晦塞為深，雖奧非隱，鈴木云嘉靖本梅本岡本無晦塞以下八字雕削取巧，雖美非秀矣。故自然會妙，譬卉木之耀英華；潤色取美，譬繒帛之染朱綠。朱綠染繒，深而繁鮮；英華曜樹，淺而煒燁；秀句所以照文苑，蓋以此也。
85 	贊曰：深文隱蔚，餘味曲包。辭生互體，有似變爻。言之秀矣，萬慮一交。動心驚耳，逸響笙匏。
86 	１　重旨者，辭約而義富，含味無窮，陸士衡云『文外曲致；』此隱之謂也。獨拔者，即士衡所云『一篇之警策』也。陸士龍與兄平原書云『祠堂頌已得省，然了不見出語，意謂非兄文之休者。』又云『劉氏頌極佳，但無出語耳。』所謂出語，即秀句也。隱秀之於文，猶嵐翠之於山，秀句自然得之，不可強而至，隱句亦自然得之，不可搖曳而成。此本文章之妙境，學問至，自能偶遇，非可假力於做作，前人謂謝靈運詩如初日芙渠，自然可愛，可知秀由自然也。所謂『文章本天成，妙手偶得之，』『盡日竟不得，有時還自來，』正是自然之旨。宋梅堯臣言『含不盡之意，見於言外，狀難寫之情，如在目前。』含狀二字，即是有意為之，非自然之致，雖與隱秀之旨略同，而似不可溷。黃先生曰『隱秀篇闕文，蓋在宋後，歲寒堂詩話引劉勰云，情在詞外曰隱，狀溢目前曰秀，此文為今本所無。歲寒堂詩話為張戒著，南宋時人尚見隱秀全文，而今本無此二語，即此一端，足徵今本之偽，不徒文字不類而已。』２　紀評云『生字是。』３　黃注云『左傳杜氏注「易之為書，六爻皆有變體，又有互體，聖人隨其義而論之。」疏云，二至四，三至五，兩體交互，各成一卦，先儒謂之互體。聖人隨其義而論之，或取互體，言其取義無常也。』四象，已見徵聖篇。藝文類聚八引尸子『凡水，其方折者有玉，其圓折者有珠。』淮南子地形訓亦有此說。
87 	４　案果疑課字壞文，本書才略篇『多役才而不課學。』即與此同義。陸機文賦『課虛無以責有，叩寂寞而求音。』則課亦有責求義，謝氏臆改非是。
88 	附　錄
89 	黃叔琳曰『隱秀篇自「始正而末奇」至「朔風動秋草」朔字，元至正乙未刻於嘉禾者即闕此葉，此後諸刻仍之，胡孝轅朱鬱儀皆不見完書。錢功甫得阮華山宋槧本鈔補，後歸虞山，而傳錄於外甚少。康熙庚辰，何心友從吳興賈人得一舊本，適有鈔補隱秀篇全文；辛巳，義門過隱湖，從汲古閣架上，見馮己蒼所傳功甫本，記其闕字以歸。如疏放豪逸四字，顯然為不學者以意增加也。』校勘記『何義門文集卷九載有跋文心雕龍三則，叔琳括約其前後文以作此記，義門名焯，心友，焯之弟，虞山，言錢謙益也。馮己蒼名舒，錢功甫名允治，明末常熟人，即稱得阮華山宋槧本者。』
90 	紀昀曰『癸巳三月以永樂大典所收舊本校勘，凡阮本所補，悉無之，然後知其真出偽撰。』又曰『此一頁詞殊不類，究屬可疑。嘔心吐膽似摭玉溪李賀小傳嘔出心肝語。□歲煉年，似摭六一詩話周樸月□季煉語。稱淵明為彭澤，乃唐人語，六朝但有徵士之稱，不稱其官也。稱班姬為匹婦，亦摭鐘嶸詩品語。此書成於齊代，不應述梁代之說也。且隱秀三段，皆論詩而不論文，亦非此書之體，似乎明人偽託，不如從元本缺之。』明人最喜作偽，此篇之不可信，已無疑義，故特刪去。偽文附錄於後：
91 	始正而末奇，內明而外潤，使玩之者無窮，味之者不厭矣。彼波起辭間，是謂之秀，纖手麗音，纖麗字闕。宛乎逸態，若遠山之浮煙靄，孌女之靚容華。然煙靄天成，不勞於妝點，容華格定，無待於裁鎔，深淺而各奇，穠纖而俱妙，若揮之則有餘，而攬之則不足矣。夫立意之士，務欲造奇，每馳心於玄默之表；工辭之人，必欲臻美，恆溺思於佳麗之鄉。嘔心吐膽，不足語窮；□歲煉年，奚能喻苦。故能藏穎詞間，昏迷於庸目，露鋒文外，驚絕乎妙心。使醞藉者蓄隱而意愉，英銳者抱秀而心悅，譬諸裁云制霞，不讓乎天工，斫卉刻葩，有同乎神匠矣。若篇中乏隱，等宿儒之無學，或一叩而語窮；句間鮮秀，如巨室之少珍，馮本有此二字。若百詰詰字闕。而色沮；斯並不足於才思，而亦有媿於文辭矣。將欲征隱，聊可指篇；古詩之離別，樂府之長城，詞怨旨深，而復兼乎比與。陳思之黃雀，公幹之青松，格剛才勁，而並長於諷諭。叔夜之闕二字。嗣宗之闕二字。境玄思澹而獨得乎優閑。士衡之闕二字。彭澤之闕二字。以上四句，功甫本闕八字，一本增入疏放豪逸四字。心密語澄，而俱適乎下闕二字，一本有壯採二字。如欲辨秀，亦惟摘句：『常恐秋節至，敘飆奪災熱，』意淒而詞婉，此匹婦之無聊也。『臨河濯長纓，念子悵悠悠，』志高而言壯，此丈夫之不遂也。『東西安所之，徘徊以旁皇，』心孤而情懼，此閨房之悲極也。
92 	盧文弨抱經堂文集十四文心雕龍輯注書後云『昨年吳秀才伊仲示餘校本，無可比對，復就長安巿覓得此本，紙墨俱不精，吳所錄隱秀篇之缺文及勝國諸人增刪改正之處，此本具有之。然他人所改俱著其姓，唯梅子庚獨否。不幾攘其美以為己有耶！』

《卷九》[View] [Edit] [History]
1 	指瑕第四十一１
2 	管仲有言：無翼而飛者聲也；無根而固者情也。然則聲不假翼，其飛甚易；情不待根，其固匪難；以之垂文，可不慎歟２！古來文才，異世爭驅；或逸才以爽迅，或精思以纖密，而慮動難圓，鮮無瑕病。陳思之文，群才之俊也，而武帝誄云，尊靈永蟄；明帝頌云，聖體浮輕。浮輕有似於胡蝶，永蟄頗疑於昆蟲，施之尊極，豈其顧校作有當乎３！左思七諷，說孝而不從，反道若斯，餘不足觀矣。潘岳為才，善於哀文，然悲內兄，則云感口澤，傷弱子，則雲心如疑。禮文在尊極，而施之下流，辭雖足哀，義斯替矣４。若夫君子擬人必於其倫，而崔瑗之誄李公，比行於黃虞，向秀之賦嵇生，方罪於李斯；與其失也，雖寧僭元作降孫改無濫，然高厚之詩，不類甚矣５。凡巧言易標，拙辭難隱，斯言之玷，實深白圭，繁例難載，故略舉四條６。
3 	若夫立文之道，惟字與義。字以訓正，義以理宣，而晉末篇章，依希其旨，始有賞際奇至之言，終無撫叩酬即謝云當作酢鈴木雲岡本作即酬之語，每單舉一字，指以為情。夫賞訓錫賚，豈關心解；撫訓執握，何預情理７；雅頌未聞，漢魏莫用，懸領似如可辯，課文了不成義，斯實情訛之所變，文澆之致弊。而宋來才英，未之或改，舊染成俗，非一朝也８。近代辭人，率多猜忌，至乃比語求蚩，鈴木雲岡本作媸反音取瑕，雖不屑於古，而有擇於今焉９。又制同他文，理宜刪革，若排王本作掠人美辭，以為己力，寶玉大弓，終非其有。全寫則揭篋，傍採則探囊，然世遠者太輕，時同者為尤矣１０。
4 	若夫注解為書，所以明正事理，然謬於研求，或率意而斷１１。西京賦稱中黃育獲之疇，而薛綜謬注謂之閹尹，是不聞執雕虎之人也。又周禮井賦舊有疋馬；而應劭釋疋，或量首數蹄，斯豈辯物之要哉１２！原夫古之正名，車兩而馬疋，疋元脫楊補兩稱目，以並耦為用１３。蓋車貳佐乘，馬儷驂服，服乘不只，故名號必雙，名號一正，則雖單為疋矣。疋夫疋婦，亦配義矣顧校作也１４。夫車馬小義，而歷代莫悟；辭賦近事，而千里致差；況鉆灼經典，能不謬哉！夫辯言一作疋而數筌一作首蹄１５，選勇而驅閹尹，失理太甚，故舉以為戒。丹青初炳而後渝，文章歲久而彌光，若能檃括於一朝，可以無慚鈴木雲梅本閔本岡本作愧於千載也。
5 	贊曰：羿氏舛射１６，東野敗駕１７。雖有□才，謬則多謝。斯言一玷，千載弗化。令章靡疚，亦善之亞。
6 	１　札記曰『此篇所指之瑕，凡為六類：一，文義失當之瑕；二，比擬不類之瑕；三，字義依稀之瑕；四，語音犯忌之瑕；五，掠人美辭之瑕；六，注解謬誤之瑕。雖舉證稀□，正宜引申以求。觀顏氏家訓匡繆正俗諸書，知文士屬辭，實多瑕類。古人往矣，誠宜為之掩藏，然覆車之軌，無或重跡，別白書之，亦所以示鑒也。竊謂文章之瑕，大分五族，而注謬之瑕不與焉。一曰體瑕；二曰事瑕；三曰語瑕；四曰字瑕；五曰剿襲之瑕。體瑕者，王朗雜箴，乃置巾履；陳思文誄，旨言自陳是也。事瑕者，相如述葛天之歌，千唱萬和，曹洪謬高唐之事，不記綿駒是也。語瑕者，陳思之聖體浮輕，潘岳之將反如疑是也。字瑕者，詭異則若訩呶，依稀則若賞撫是也。以上舉例，皆本原書。剿襲之瑕，蘇綽擬周書而作大誥，揚雄擬易而作太玄是也。此本顏君說，總之古人之瑕，不可不知，己文之瑕，亦不可不檢。元遺山詩曰「撼樹蚍蜉自覺狂，書生技癢愛論量，老來留得詩千首，卻被何人較短長。」今之人欲指斥前瑕者，豈可不知斯旨哉。』
7 	吾人屬文，志在行遠，而文字之疵瑕，與夫意義之疏誤，誰能自免，正賴同好之士，礱諸錯諸，以求完密。顏氏家訓文章篇云『江南文制，欲人彈射；知有病累，隨即改之。』此其雅量，誠非山東鄙俗所能夢想者矣。竊謂評時人之文，不可稍雜意氣；評古人之文，不可略存成心；持商量之誠意，發和悅之德音；獻替臧否，孰不喜納。所謂雖古人復生，亦不得罪其誹謗者也。
8 	顏氏又曰『學為文章，先謀親友，得其評論者，然後出手；慎勿師心自任，取笑旁人也。自古執筆為文者，何可勝言；然至於宏麗精華，不過數十篇耳。但使不失體裁，辭意可觀，遂稱才士，要須動俗蓋世，亦俟河之清乎。』又曰『自子游子夏荀況孟軻枚乘賈誼蘇武張衡左思之儔，有盛名而免過患者，時復聞之，但其損敗居多耳。每嘗思之，原其所積，文章之體，標舉興會，發引性靈，使人矜伐，故忽於持操，果於進取。今世文士，此患彌切，一事愜當，一句清巧，神厲九霄，志凌千載，自吟自賞，不覺更有傍人。加以砂礫所傷，慘於矛戟，諷刺之禍，速乎風塵，深宜防慮，以保元吉。』２　札記曰『案管子戒篇文曰「管仲復於桓公曰，無翼而飛者聲也，注『出言門庭，千里必應，故曰無翼而飛。』無根而固者情也，注『同舟而濟，胡越不患異心，故曰無根而固。』無方而富者生也。公亦固情謹聲，以嚴尊生，此謂道之榮。」案彥和引此，斷章取義，蓋以無翼而飛無根而固，喻文之傳於久遠，易為人所記識，即後文「文章歲久而彌光，若能檃括一朝，可以無慚千載」之意。亦即贊「斯言一玷，千載弗化」意。』３　金樓子立言篇下引彥和此文，自管仲有言至不其嗤乎，茲依金樓子校之。文才作文士。無『或逸才以爽迅，或精思以纖密』二句。難圓作難固。俊作□。頗疑作可擬。豈其當乎作不其嗤乎。曹子建集武帝誄『幽闥一扃，尊靈永蟄。』又冬至獻襪頌『翱翔萬域，聖體浮輕。』顏氏家訓文章篇『古人之所行，今世以為諱。陳思王武帝誄，遂深永蟄之思，潘岳悼亡賦，乃愴手澤之遺，是方父於蟲，匹婦於考也。蔡邕楊秉碑云「統大麓之重，」潘尼贈盧景宣詩云「九五思飛龍，」孫楚王驃騎誄云「奄忽登遐，」陸機父誄云「億兆宅心，敦i百揆，」姊誄云「俔天之和，」今為此言，則朝廷之罪人也。王粲贈楊德祖詩云「我君餞之，其樂洩洩；」不可妄施人子，況儲君乎。』藝文類聚三十四有潘岳悼亡賦，惟無手澤之語，今之存者，殆非全文。
9 	４　左思七諷文已殘佚，說孝語無可考見。
10 	禮記玉藻『父沒而不能讀父之書，手澤存焉爾；母沒而杯圈不能飲焉，口澤之氣存焉爾。』案潘岳悲內兄文，今已無考。
11 	又檀弓『孔子觀送葬者曰，善哉為喪乎！其往也如慕，其反也如疑。』金鹿哀辭『將反如疑，回首長顧。』文載哀吊篇注。５　擬人必於其倫，見禮記曲禮下。
12 	崔瑗李公誄今已無考。後漢書謝夷吾傳載班固薦表，崔文當亦此類。文選向秀思舊賦『昔李斯之受罪兮，嘆黃犬而長吟；悼嵇生之永辭兮，顧日影而彈琴。』寧僭，謂崔瑗之誄李公；無濫，謂向秀之賦嵇生。左傳襄公二十六年『蔡聲子曰，善為國者，賞不僭而刑不濫。若不幸而過，寧僭無濫。』哀五年杜注，『僭，差也。濫，溢也。』『高厚之詩不類，』見襄公十六年傳。
13 	金樓子雜記篇上『宋玉玉是書字之誤戲太宰屢游之談，後人因此流遷反語，至相習。至如太宰之言屢游，鮑照之伐鼓，文鏡秘府論五『翻語病者，正言是佳詞，反語則深累是也。如鮑明遠詩云「雞鳴關吏起，伐鼓早通晨。」伐鼓正言是佳詞，反語則不祥，是其病也。崔氏曰，伐鼓反語腐骨是其病。』孝綽步武之談，韋粲浮柱之說，是中太甚者，不可不避耳。俗士非但文章如此，至言論尤事反語。何僧智者，嘗於任昉坐賦詩而言其詩不類。任云「卿詩可謂高厚。」何大怒曰「遂以我為狗號。」高厚切狗，厚高切號。任逐後解說，遂不相領。任君復云「經蓄一枕，不知是何木。」會有委巷之□，原缺。謂任君曰「此枕是標櫧之木。」反語為哺糟。任託不覺悟。此人乃以宣誇於眾，有自得之色。夫子曰「必也正名乎。」斯言讜矣！』
14 	顏氏家訓文章篇『吳均集有破鏡賦。昔者邑號朝歌，顏淵不舍，里名勝母，曾參斂襟；蓋忌夫惡名之傷實也。破鏡乃兇逆之獸，事見漢書，為文幸避此名也。比世往往見有和人詩者，題云敬同。孝經云「資於事父以事君而敬同，」不可輕言也。梁世費旭詩云「不知是耶非。」殷澐詩云「飄颺雲母舟。」簡文曰「旭既不識其父，澐又飄颺其母。」此雖悉古事，不可用也。世人或有文章引詩伐鼓淵淵者，宋書已有屢游之誚，如此流比，幸須避之。北面事親，別舅摛渭陽之詠，堂上養老，送兄賦桓山之悲，皆大失也。舉此一隅，觸途宜慎。』６　陳思比尊於微，一也；左思反道，二也；潘岳稱卑如尊，三也；崔向僭濫，四也。
15 	７　終無撫叩酬即之語。札記曰『無當作有。』謝校曰『即當作酢。』此節所論，未得確解，聊引世說新語數事說之。賞際奇至至疑當作致。或即如文學篇『謝公因子弟集聚，問毛詩何句最佳。遏稱曰「昔我往矣，楊柳依依，今我來思，雨雪霏霏。」公曰「訏謨定命，遠猷辰告。謂此句偏有雅人深致。」』詩三百篇似不得單指一二句以為最佳，然各以己之所喜，謂有深致，似尚無大過。又如劉注引郭璞別傳曰『璞奇博多通，文藻粲麗，才學賞豫，足參上流。』又『孫興公作庾公誄。袁羊曰，見此張緩。於時以為名賞。』晉書文苑顧愷之傳『嘗為筆賦，成，謂人曰，吾賦之比嵇康琴，不賞者必以後來相遺；識者亦當以高奇見賞。』六朝人好言賞，然如上例，似不應致譏。
16 	明詩篇云『宋初文詠，爭價一句之奇，』或其甚者，竟舉一字以為賞。李諤上書謂爭一字之巧，殆指此與。撫叩酬酢，或即如言語篇『顧司空未知名，詣王丞相。丞相小極，對之疲睡。顧思所以叩會之。因謂同坐曰「昔每聞元公顧榮。道公協贊中宗，保全江表，體小不安，令人喘息。」丞相因覺，謂顧曰「此子珪璋特達，機警有鋒。」』單舉一字，指以為情，或即如排調篇『庾園客詣孫監，值行，見齊莊在外，尚幼而有神意。庾試之曰「孫安國何在？」即答曰「庾稗恭家。」庾大笑曰「諸孫大盛，有兒如此。」又答曰「未若諸庾之翼翼。」還語人曰「我故勝，得重喚奴父名。」』注引孫放別傳曰『放應機制勝，時人仰焉。』說文『賞，賜有功也。』廣雅釋詁三『撫，持也。』札記曰『用賞者，如沈休文宋書謝靈運傳論之諷高歷賞。用撫者，如傅季友為宋公修張良廟教之撫事彌深。』８　札記曰『案晉來用字有三弊：一曰造語依稀，如賞撫二字之外，戒嚴曰纂嚴，送別曰瞻送，解識曰領悟，契合曰會心。至如品藻稱譽之詞，尤為模略，如嵇紹劭長，高坐淵箸，王微邁上，下壺峰距，王恭亭亭直上，王忱羅羅清疏，叩其實義，殊欠分明，而世俗相傳，初不撣究。二曰用字重復，容貌姿美，見於魏書，文艷博富，亦載國志，此皆三字稠疊；兩字復語，尤難悉數。三曰用典飾濫，呼徵質曰周鄭，謂霍亂為博陸，言食則糊口，道錢則孔方，稱兄則孔懷，論婚則宴爾，求莫而用為求瘼，計偕而以為計階，轉相祖述，安施失所，比喻乖方，斯亦彥和所云文澆之致弊也。』９　反音取瑕，如高厚伐鼓之類是。比語求蚩，如是耶非，雲母舟之類是。金樓子捷對篇云『羊戎好為雙聲，江夏王設齋使戎鋪坐。戎曰「官教前床，可開八尺。」王曰「開床小狹。」戎復曰「官家恨狹，更廣八分。」又對文帝曰「金溝清泚，銅池搖漾，既佳光景，當得劇棋。」』洛陽伽藍記載郭氏婢對人曰『郭冠軍家。』其人曰『此婢雙聲。』婢曰『儜奴慢罵。』此即周顒體語之類，亦與反語同為言語聲變之法；而六朝南北皆有此風習矣。彥和云『不屑於古，有擇於今，』謂此雖不雅，然習俗如是，作者亦不可不留意，以免世之猜忌也。
17 	１０春秋定公八年『盜竊寶玉大弓。』杜注『盜謂陽虎也。寶玉，夏后氏之璜。大弓，封父之繁弱。』莊子胠篋篇『將為胠篋探囊發匱之盜而為守備，……然而巨盜至，則負匱揭篋擔囊而趨。』世遠者太輕，時同者為尤，謂竊取古辭，是輕薄無行；掠取時說，將自招咎尤。造文之士，能杼軸己懷，不相剽賊，斯免瑕累矣。
18 	１１紀評曰『此條無與文章，殊為汗漫。』案論說篇云『若夫注釋為詞，解散論體，離文雖異，總會是同。』據此，注解為文，所以明正事理，尤不可疏忽從事，貽誤後學。何晏見王弼老子注，乃以所注作道德二論，郭象注莊子，亦即以意闡發，無異單篇之論，注與論本可通也。彥和於本篇特為指說，殊存微意，紀氏譏之，未見其可。
19 	１２張衡西京賦『迺使中黃之士，育獲之儔。』李善注『尸子曰「中黃伯曰，余左執泰行之獶而右搏雕虎。」戰國策範睢說秦王曰「烏獲之力焉而死，夏育之勇焉而死。」』案薛綜注未見此說，當為李善所刪去。周禮地官小司徒『乃經土地，而井牧其田野。九夫為井四井為邑，四邑為丘，四丘為甸，四甸為縣，四縣為都，以任地事而令貢賦。凡稅斂之事。』鄭注引司馬法曰『六尺為步，步百為□，□百為夫，夫三為屋，屋三為井，井十為通，通為匹馬。』正義曰『三十家使出馬一匹，故曰通為匹馬。』今存風俗通無釋匹之文。藝文類聚九十三引風俗通云『馬一匹，俗說相馬比君子，與人相匹。或曰，馬夜行，目明照前四丈，故曰一匹。或曰度馬縱橫，適得一匹。或說馬死賣得一匹帛。或云，春秋左氏說，諸侯相贈乘馬束帛，束帛為匹，與馬相匹耳。』案此皆與量首數蹄說未合。說文匹，四丈也。漢書食貨志布帛廣二尺二寸為幅，長四丈為匹。
20 	１３尚書牧誓『戎車三百兩。』傳『車稱兩。』風俗通『車有兩輪，故稱為兩；猶履有兩隻，亦稱為兩。』段玉裁注說文匹字云『凡言匹敵匹耦者，皆於二端成兩取意。二丈為一端，二端為兩，每兩為一匹。凡言匹夫匹婦者，於一兩成匹取意。兩而成匹，判合之理也，雖其半亦得雲匹也。馬稱匹者，亦以一牝一牡離之而云匹，猶人言匹夫也。』案本篇疋字皆當作匹。群經正字曰『按匹，俗作疋。經典亦偶一見之。孟子告子「力不能勝一匹雛。」孫奭音義云「匹，丁公著作疋，」是也。疋即匹字之偽。蓋漢隸匹有變八為小而作匝者，見武榮馮緄等碑，故俗又偽為疋。且以匹為匹偶之匹，疋為丈疋之疋，則尤偽也。』１４禮記少儀『乘貳車則式，佐車則否。貳車者，諸侯七乘，上大夫五乘，下大夫三乘。』鄭注『貳車，佐車，皆副車也。朝祀之副曰貳；戎獵之副曰佐。』詩鄭風大叔於田『叔於田，乘乘黃，兩服上襄，兩驂雁行。』正義曰『小戎云「騏騮是中，騧驪是驂；」驂中對文，則驂在外；外者為驂，則知內者為服。』白虎通『匹，偶也。與其妻為偶，陰陽相成之義也。』１５夫辯言而數筌蹄，應依一作『辯匹而數首蹄。』１６史記夏本紀正義及御覽八十二引帝王世紀曰『帝羿有窮氏與吳賀北游。賀使羿射雀左目，誤中右目，羿俯首而媿，終身不忘。』１７莊子達生篇『東野稷以御見莊公，進退中繩，左右旋中規；莊公以為文弗過也，使之鉤百而反。顏闔遇之，入見曰「稷之馬將敗。」公密而不應。少焉果敗而反。公曰「子何以知之？」曰「其馬力竭矣，而猶求焉，故曰敗。」』
21 	養氣第四十二
22 	昔王充著述，制養氣之篇，驗己而作，豈虛造哉１！夫耳目鼻口，生之役也；心慮言辭，神之用也。率志委和，則理融而情暢；鉆礪過分，則神疲而氣衰；此性情之數也２。夫三皇辭質，心絕於道華；帝世始文，言貴於敷奏；三代春秋，雖沿世彌縟，並適分胸臆，非牽課才外也。戰代枝鈴木雲岡本作技詐，攻奇飾說；漢世迄今，辭務日新，爭光鬻採，慮亦竭矣。故淳言以比澆辭，文質懸乎千載；率志以方竭情，勞逸差於萬里；古人所以餘裕，後進所以莫遑也３。
23 	凡童少鑒淺而志盛，長艾識堅而氣衰，志盛者思銳以勝勞，氣衰者慮密以傷神，斯實中人之常資，歲時之大較也。若夫器分有限，智用無涯，或慚鳧企鶴，瀝辭鐫思，於是精氣內銷，有似尾閭之波，神志外傷，同乎牛山之木；怛鈴木云嘉靖本作恆惕之盛一作成疾，亦可推矣４。至如仲任置硯以綜述５，叔元作敬孫無撓改通懷筆以專業６，既暄之以歲序，又煎之以日時，是以曹公懼為文之傷命，陸云嘆用思之困神，非虛談也７。
24 	夫學業在勤，功庸弗怠，故有錐股自厲，和熊以苦之人８。黃雲案馮本與元刻無功庸弗怠及和熊以苦之人二句志紀昀雲志當作至於文也，則申寫鬱滯，故宜從容率情，優柔適會。若銷鑠精膽，蹙迫和氣，秉牘以驅齡，灑翰以伐性，豈聖賢之素心，會文之直理哉９！且夫思有利鈍，時有通塞，沐則心覆，且或反常１０，神之方昏，再三愈黷。是以吐納文蓺，務在節宣，清和其心，調暢其氣，煩而即舍，勿使壅滯１１，意得則舒懷以命筆，理伏則投筆以卷懷，逍遙以針勞，談笑以藥□，常弄閑於才鋒，賈餘於文勇，使刃發如新，湊鈴木云當作腠理無滯１２，雖非胎息之邁顧校作萬術１３，斯亦衛氣之一方也。
25 	贊曰：紛哉萬象，勞矣千想。玄神宜寶，素氣資養。水停以鑒，火靜而朗。無擾文慮，鬱此精爽。
26 	１　論衡自紀篇『章和二年，罷州家居，年漸七十，時可懸輿。……發白齒落，日月逾邁，儔倫彌索；鮮所恃賴。貧無供養，志不娛快；歷數冉冉，庚辛域際，雖懼終徂；愚猶沛沛，乃作養性之書凡十六篇。養氣自守，適食則酒，閉明塞聰，愛精自保，適輔服藥，引導庶冀，性命可延，斯須不老。』２　史記自序司馬談論六家要旨云『凡人所生者，神也；所託者，形也。神大用則竭，形大勞則敝；形神離則死。』抱樸子至理篇『身勞則神散，氣竭則命終。』彥和論文以循自然為原則，本篇大意，即基於此。蓋精神寓於形體之中，用思過劇，則心神昏迷。故必逍遙針勞，談笑藥□，使形與神常有餘閑，始能用之不竭，發之常新，所謂游刃有餘者是也。
27 	３　時移世遷，質不勝文，彥和非欲人復返三代以前也。其意亦猶神思篇所云『秉心養術，無務苦慮，含章司契，不必勞情』云爾。
28 	４　莊子駢拇『是故鳧脛雖短，續之則憂；鶴脛雖長，斷之則悲。故性長非所斷，性短非所續，無所去憂也。』又秋水『天下之水，莫大於海，萬川歸之，不知何時止而不盈，尾閭洩之，不知何時已而不虛。』文選養生論注引司馬彪云，『尾閭，水之從海水出者也。』孟子告子上『牛山之木嘗美矣，以其郊於大國也，斧斤伐之……牛羊又從而牧之，是以若彼濯濯也。』趙岐注『濯濯，無草木之貌。』說文『怛，憯也。』毛詩匪風『中心怛兮。』傳云『怛，傷也。』文選嵇康幽憤詩『怛若創痏。』說文『惕，驚也。』一切經音義七『惕，怵惕，悚懼也。』怛惕有迫促傷害之義。盛一作成，是。
29 	５　李詳黃注補正曰『北堂書鈔著述篇，謝承後漢書「王充貧無書，往市中省所賣書，一見便憶。門墻屋柱，皆施筆硯而著論衡。」』６　後漢書曹褒傳『褒字叔通，博雅疏通；常憾朝廷制度未備，慕叔孫通漢禮儀，晝夜研精，沈吟專思，寢則懷抱筆札，行則誦習文書，當其念至，忘所之適。』７　曹公語未詳。金樓子立言上『顏回希舜，所以早亡；賈誼好學，遂令速殞；揚雄作賦，有夢腸之談，曹植為文，有反胃之論。生也有涯，智也無涯，以有涯之生，逐無涯之智，餘將養性養神，獲麟於金樓之制也。』陸雲與兄平原書云『兄文章已自行天下，多少無所在，且用思困人，亦不事復及。』８　盧文弨抱經堂文集十四文心雕龍輯注書後『養氣篇故有錐股自厲和熊以苦之人。案下六字吳本無，當本脫四字，不學者妄增成之，而忘其年代之不合也。』新唐書柳仲郢傳『母韓善訓子，故仲郢幼嗜學，嘗和熊膽丸，使夜咀咽以助勤。』９　紀評曰『此非惟養氣，實亦涵養文機，神思篇虛靜之說，可以參觀。彼疲困紛擾之餘，烏有清思逸致哉。』論衡效力篇『賢者有雲雨之知，故其吐文萬牒以上，可謂多力矣。世稱力者常褒烏獲，然則董仲舒揚子云，文之烏獲也。秦武王與孟說舉鼎不任，絕脈而死；少文之人，與董仲舒等湧胸中之思，必將不任，有脈絕之變。王莽之時，省五經章句皆為二十萬，博士弟子郭路夜定舊說，死於燭下；精思不任，絕脈氣滅也。』李詳黃注補正曰『呂氏春秋本生篇：靡曼皓齒，鄭衛之音，務以自樂，命之日伐性之斧。』１０左傳僖公二十四年『晉侯之豎頭須求見，公辭焉以沐。謂僕人曰，沐則心覆，心覆則圖反，宜吾不得見也。』校勘記『且字疑當作旦。蓋用孟軻氏所謂平旦之氣之意也。反，復也。』案且字不誤，無待改字。
30 	１１李詳黃注補正『左傳昭公元年，先王之樂，所以節百事也。故有五節，遲速本末以相及也。中聲以降，五降之後，不容彈矣。於是有煩手淫聲，慆堙心耳，乃忘平和，君子弗聽也。物亦如之，至於煩乃舍也已，無以生疾。又曰：勿使有所壅閉湫底，以露其體。杜注：湫，集也；底，滯也；露，羸也。』１２莊子養生主『庖丁曰，臣之刀十九年矣；所解數千牛矣，而刀刃若新發於硎。』郭注『硎，砥石也。』１３李詳黃注補正曰『後漢書方術傳，王真能行胎息胎食之方。』章懷注『漢武內傳曰，王真字叔經，上黨人，習閉氣而吞之，名曰胎息。』
31 	附會第四十三
32 	何謂附會？謂總文理，統首尾，定與奪，合涯際，彌綸一篇，使雜而不越者也１。若築室之須基構，裁衣之待縫緝矣。夫才量學文，宜正體制，必以情志為神明，事義為骨髓鈴木云御覽作鯁２，辭採為肌膚，宮商為聲氣，然後品藻玄黃，摛振金玉，獻可替否，以裁厥中。斯綴思之恆數也３。凡大體文章，類多枝派，整派者依源，理枝者循干，是以附辭會義，務總綱領，驅萬塗於同歸，貞百慮於一致，使眾理雖繁，而無倒置之乖，群言雖多，而無棼絲之亂；扶陽而出條，順陰而藏跡，首尾周密，表裏一體，此附會之術也４。夫畫者謹發而易貌，射者儀毫而失墻，銳精細巧，必疏體統。故宜詘寸以信尺，枉尺以直尋，棄偏善之巧，學具美之績，此命篇之經略也５。
33 	夫文變多汪作無方６，意見浮雜，約則義孤，博則辭叛，率鈴木云御覽作變故多尤，需為事賊７。且才分不同，思緒各異，或制首以通尾，或尺一作片接以寸附，然通制者蓋寡，接附者甚眾８。若統緒失宗，辭味必亂，義脈不流，則偏枯文體。夫能懸識湊理，然後節文一作文節自會，如膠之粘木，豆之合黃孫云御覽五八五豆作石黃作玉矣９。是以駟牡異力，而六轡如琴；並駕齊驅，而一轂統輻；馭文之法，有似於此。去留隨心，修短在手，齊其步驟，總轡而已。
34 	故善附者異旨如肝膽，拙會者同音如胡越，改章難於造篇，易字艱於代句，此已然之驗也。昔張湯擬鈴木云嘉靖本梅本岡本作疑奏而再卻，虞松草表而屢譴，並理事鈴木云御覽作事理之不明，而詞旨之失調也。及倪寬更草，鐘會易字，而漢武嘆奇，晉景稱善者，乃理得而事明，心敏而辭當也１０。以此而觀，則知附會巧拙，相去遠哉！若夫絕下多以字遠下多送字若首唱榮華，而媵句憔悴，則遺勢鬱湮，餘風不暢。此周易所謂□無膚，其行次且也。惟首尾相援，則附會之體，固亦無以加於此矣１１。
35 	贊曰：篇統間關，情數稠疊。原始要終，疏條布葉，道味相附，懸緒自接。如樂之和，心聲克協。
36 	１　後漢書張衡傳『時天下承平日久，自王侯以下莫不逾侈。衡乃擬班固兩都作二京賦，因以諷諫，精思傅會，十年乃成。』札記曰『晉書文苑左思傳載劉逵三都賦序曰「傅辭會義，抑多精致。」彥和此篇，亦有附辭會義之言，傅附同類通用字。正本淵林，然則附會之說舊矣。循玩斯文，與鎔裁章句二篇所說相備。然鎔裁篇但言定術，至於術定以後，用何道以聯屬眾辭，則未暇晰言也。章句篇致意安章，至於章安以還，用何理以斟量乖順，亦未申說也。二篇各有首尾圓合，首尾一體之言，又有綱領昭暢，內義脈注之論，而總文理定首尾之術，必宜更有專篇以備言之，此附會篇所以作也。附會者，總命意修辭為一貫，而兼草創討論修飾潤色之功績也。』鎔裁篇云『草創鴻筆。先標三準，……然後舒華布實，獻替節文；繩墨以外，美材既斫，故能首尾圓合，條貫統序。若術不素定，而委心逐辭，異端叢至，駢贅必多。』案附會篇即補成彼篇之義，討論如何而能『首尾圓合，條貫統序，』如何而能『異端不至，駢贅盡去』之術也。附與會二者，其用不同。彥和云『附辭會義，務總綱領，』是附對辭言，會對義言。『群言雖多，而無棼絲之亂，』善附之謂也；『眾理雖繁，而無倒置之乖，』善會之謂也。
37 	２　案御覽五八五引骨髓作骨鯁，是。本書辯騷篇『骨鯁所樹，肌膚所附。』亦是以骨鯁與肌膚對言。才量學文，量疑當作優，或系傳寫之誤。殆由學優則仕意化成此語。
38 	３　顏氏家訓文章篇云『文章當以理致為心腎，氣調為筋骨，事義為皮膚，華麗為冠冕，』與彥和此文略同。
39 	４　貞，正也。扶陽出條，謂辭義之宜見於文者；順陰藏跡，謂辭義之不必見於文者。鎔裁篇云『若術不素定，而委心逐辭，異端叢至，駢贅必多。』
40 	陳灃東塾集復黃虯香書云『昔時讀小雅有倫有脊之語，嘗告山舍學者，此即作文之法，今舉以告足下可乎。倫者，今日老生常談所謂層次也，脊者，所謂主意也。夫人必其心有意，而後其口有言，有言而其手書之於紙上則為文；無意則無言，更安得有文哉。有意矣，而或不止有一意，則必有所主，猶人身不止一骨，而脊骨為之主，此所謂有脊也。意不止一意，而言之何者當先，何者當後，則必有倫次；即止有一意，而一言不能盡意，則其淺深本末，又必有倫次，而後此一意可明也。非但達意當如此，即援引古書，亦當如此。且作文必先讀文，凡讀古人文，必明乎古人之文有倫有脊也。雖然，倫猶易為也，脊不易為也，必有學有識，而後能有意，是在乎讀書，而非徒讀文所可得者也。僕之說雖淺，然本之於經，或當不謬。』５　呂氏春秋處方篇『今夫射者儀毫而失墻，畫者儀發而易貌，言審本也。』注『儀，望也。』淮南子說林訓『畫者謹毛而失貌，射者儀小而遺大。』注『謹悉微毛，留意於小，則失其大貌。儀望小處而射之，故能中。事各有宜。』此謂謀篇之始，宜規畫大體，明立骨幹，體幹既立，然後整理枝派，獻替可否，以裁厥中。若僅知銳精細巧，則體幹必有倒置棼亂之失。易貌，疑當作遺貌。遺貌，即失貌也。
41 	６　案御覽五八五引多方作無方，與汪本同，本書通變篇『變文之數無方。』文與此正同，疑作無方為是。
42 	７　左傳哀公十四年『需，事之賊也。』釋文『需，疑也。』謂率爾操觚，事不經思，固多尤悔；若意見浮雜，遲疑失斷，亦文之賊也。
43 	８　尺接寸附，由於體統之疏，茍能總挈綱領，顛末合序，則無此累矣。章句篇云『搜句忌於顛倒；裁章貴於順序，』亦此義也。
44 	９　豆之合黃，未詳其說。御覽引作石之合玉。校勘記『石之合玉，謂玉石之聲，其調和合也。』鄭注儀禮鄉射禮『腠，膚理也。』１０漢書倪寬傳『張湯為廷尉，有疑奏已再見卻矣，掾史莫知所為。寬為言其意；掾史因使寬為奏。奏成，即時得可。異日湯見，上問曰「前奏非俗吏所及，誰為之者？」湯言倪寬。上曰，「吾固聞之久矣。」』三國魏志鐘會傳注引世語『司馬景王命中書令虞松作表。再呈輒不可意，命松更定。松思竭不能改，心存之，形於顏色。會察其有憂，問松。松以實答。會取視為定五字，松悅服，以呈景王。王曰，不當爾耶！』舉此兩事，蓋以證善附善會之義。
45 	１１紀評曰『此言收束亦不可茍。詩家以結句為難，即是此意。』易夬卦九四爻辭『臀無膚，其行次且。』寄深寫遠，寫遠當作寫送。世說新語文學篇注『袁宏嘗與王珣伏滔同在溫坐，溫令滔讀其北征賦，至豈一物之足傷，乃致傷於天下，其本至此便改韻。珣云，今於天下之後，移韻徙事，然於寫送之致，似為未盡。』
46 	總術第四十四１
47 	今元作令商改之常言，有文有筆，以為無韻者筆也，有韻者文也。夫文以足言，理兼詩書，別目兩名，自近代耳。顏延年以為筆之為體，言之文也；經典則言而非筆，傳記則筆而非言。請奪彼矛，還攻其楯矣。何者？易之文言，豈非言文；若筆不言文，不得云經典非筆矣。將以立論，未見其論立也２。予以為發口為言，屬筆曰翰，常道曰經，述經曰傳。經傳之體，出言入筆，筆為言使，可強可弱。分疑有脫誤經以典奧為不刊，非以言筆為優劣也３。昔陸氏文賦，號為曲盡，然泛論纖悉，而實體未該。故知九變之貫元作實楊改匪窮，元作躬孫改知言之選難備矣４。
48 	凡精慮造文，各競新麗，多欲練辭，莫肯研術。落落之玉，或亂乎石；碌碌之石，時似乎玉。精者要約，匱者亦□；博者該贍，蕪元作無朱改者亦繁；辯者昭皙，淺者亦露；奧者復隱，詭者亦典。或義華而聲悴，或理拙而文澤。知夫調鐘未易，張琴實難。伶人告和，不必盡窕槬桍字衍鈴木云嘉靖本無桍字之中；動用揮扇，何必窮初終之韻；魏文比篇章於音樂，蓋有徵矣５。夫不截盤根，無以驗利器；不剖文奧，無以辨通才。才之能通，必資曉術，自非圓鑒區域，大判條例，豈能控引情元作清源，制勝文苑哉６！
49 	是以執術馭篇，似善弈之窮數；棄元作築鈴木云嘉靖本作無術任心，如博塞之邀遇。故博塞之文，借巧儻來，雖前驅有功，而後援難繼，少既無以相接，多亦不知所刪，乃多少之並元作非許改惑，何妍蚩鈴木云當作媸之能制乎７！若夫善弈之文，則術有恆數，按部整伍，以待情會，因時順機，動不失正。數逢其極，機入其巧，則義味騰躍而生，辭氣叢雜而至８。視之則錦繪，聽之則絲簧，味之則甘腴，佩之則芬芳，斷章之功，於斯盛矣９。夫驥足雖駿，纆元作纏許改牽忌長，以萬分一累，且廢千里１０。況文體多術，共相彌綸，一物攜貳，莫不解體。所以列在一篇，備總情變，譬三十之輻，共成一轂，雖未足觀，亦鄙夫之見也１１。
50 	贊曰：文場筆苑，有術有門。務先大體，鑒必窮源。乘一總萬，舉要治繁。思無定契，理有恆存１２。
51 	１　札記曰『此篇乃總會神思以至附會之旨，而丁寧鄭重以言之，非別有所謂總術也。篇末曰，「文體多術，共相彌綸，一物攜貳，莫不解體，所以列在一篇，備總情變，」然則彥和之撰斯文，意在提挈綱維，指陳樞要明矣。自篇首至知言之選句，乃言文體眾多。自此以下，則明文體雖多，皆宜研術，即以證圓鑒區域大判條例之不可輕。紀氏於前段則云汗漫，於次節則云與前後二段不相屬，愚誠未喻紀氏之意也。今當取全文而為之銷解，庶覽者毋惑焉。若夫練術之功，資於平素，明術之效，呈於斯須。剖情析採，籠圈條貫，摛神性，圖風勢，苞會通，閱聲字，其事至多，其例至密，其利害是非之辨至紛紜。必先之以博觀，繼之以勤習，然後覽先士之盛藻，可以得其用心，每自屬文，亦能自喻得失。真積力久，而文術稠適，無所滯疑，縱復難得善文，亦可退求無疚，雖開塞之數靡定，而利病之理有常。顏之推云「但使不失體裁，辭意可觀，遂稱才士，」言成就之難也。是以練術而後為文者，如輪扁之引斧，棄術而任心者，如南郭之吹竽。繩墨之外，非無美材，以不中程而去之無吝；天籟所激，非無殊響，以不合度而聽者告勞。是知術之於文，等於規矩之於工師，節奏之於蒙瞍，豈有不先曉解而可率爾操觚者哉。若夫曉術之後，用之臨文，遲則研京以十年，速則奏賦於食頃，始自用思，終於定□，同此必然之條例，初無歧出之衢途。蓋思理有恆，文體有定，取勢有必由之準臬，謀篇有難畔之綱維，用字造句，合術者工而不合術者拙，取事屬對，有術者易而無術者難。聲律待術而後安，採飾待術而後美，果其辨之有明通之識，斯為之無憒惑之虞。雖文意細若秋毫，而識照朗於鏡□。故曰乘一總萬，舉要治繁也。欲為文者，其可不先治練術之功哉。』２　宋翔鳳過庭錄云『所謂令之常言者，蓋謂當時功令有此別目也。元刻作令，俗刻改為今。』案宋說迂，令自是今字之誤。顏延年語未知所出，當為庭誥逸文。『若筆不言文』句，不字誤。札記曰『若筆不言文，不字是為字之誤。紀氏以此一字不憭，而引郭象注莊之語以自慰，覽古者宜如是耶！』顏延年謂『經典則言而非筆，傳記則筆而非言，』此言字與筆字對舉，意謂直言事理，不加彩飾者為言，如禮經尚書之類是；言之有文飾者為筆，如左傳禮記之類是；其有文飾而又有韻者為文。顏氏分為三類，未始不善，惟約舉經典傳記，則似嫌籠統。蓋文言，經典也，而實有文飾，是經典不必皆言矣；況詩三百篇，又為韻文之祖耶。
52 	３　強弱，猶言質文。札記曰『予以為以下數語，言屬筆皆稱為筆，而經傳又筆中之細名。同出於言，同入於筆，經傳之優劣在理，而不以言筆為優劣也。信如此言，則上一節所云文筆之分，何不可以是難之。以此而觀，知彥和不堅守文筆之辨明矣。分經以典奧為不刊，分當作六。』謹案文心書中，屢以文筆分類，此處蓋專指顏氏分經傳為言筆論之。
53 	４　札記曰『此一節言陸氏文賦所舉文體未盡，而自言圓鑒區域大判條例之超絕於陸氏，案文賦以辭賦之故，舉體未能詳備，彥和拓之，所載文體，幾於網羅無遺。然經傳子史，筆札雜文，難於羅縷，視其經略，誠恢廓于平原。至其詆陸氏非知言之選，則亦尚待商兌也。』漢書武帝紀元朔元年詔引詩應劭曰，逸詩也。云『九變復貫，知言之選。』師古曰『貫，事也。選擇也。』５　此節言時人昧於文字之本原，惟辭採是競，舍根趨末，玉石紛雜。所謂匱，蕪，淺，詭，聲悴，理拙諸病，皆由於不知研術之故。術者，自神思以下諸篇，皆造文之要術也。能明乎術，則少知所以接，多知所以刪，術有定數，無待邀遇矣。札記曰『此一節言作文須術，而無術者之外貌，有時與有術者外貌相同。譬諸調鐘張琴，其事匪易，而庸工奏樂，亦時有可取，究之不盡其術，則適然之美不足聽也。』
54 	左傳昭公二十一年『天王將鑄無射。冷州鳩曰：王其以心疾死乎？……小者不窕，大者不槬，則和於物，物和則嘉成。』杜注『窕細不滿，槬橫大不入。』桍字衍當刪。動用揮扇二句，未詳其義。典論論文『文以氣為主，氣之清濁有體，不可力強而致。譬諸音樂，曲度雖均，節奏同檢，至於引氣不齊，巧拙有素，雖在父兄，不能以移子弟。』６　圓鑒區域，謂審定體勢，上篇所論是也；大判條例，謂舉要治繁，下篇所論是也。陳先生曰『不判文奧，文字當是窔之誤。班孟堅答賓戲「守窔奧之熒燭，未仰天庭而睹白日也。」窔與文字形近故誤。杜詩「文章開窔奧，」又本此文。』７　說文竹部『簙，局戲也；六箸，十二棋也，古者烏曹作簙。』玉裁曰『古戲今不得其實，箸，韓非所謂博箭。招魂注云：「□簬作箸，」故其字從竹。』８　此節極言造文必先明術之故，本篇以總術為名，蓋總括神思以下諸篇之義，總謂之術，使思有定契，理有恆存者也。或者疑彥和論文純主自然，何以此篇亟稱執術，譏切任心，豈非矛盾乎？謹答之曰，彥和所謂術者，乃用心造文之正軌，必循此始為有規則之自然；否則狂奔駭突而已。棄術任心者，有時亦或可觀，然博塞之文，借巧儻來，前驅有功，後援未必能繼，不足與言恆數也。若拘滯於間架格律，則又彥和之所訶矣。札記曰『此言曉術之後，未必所撰皆工。初求令章靡疚，所謂因時順機，動不失正也。天機駿利，或有奇文，所謂數逢其極，機入其巧，則義味騰躍而生，辭氣叢雜而至也。然不知恆數者，亦必無望於機入其巧矣。』９　視之則錦繪，辭採也；聽之則絲簧，宮商也；味之則甘腴，事義也；佩之則芬芳，情志也。黃叔琳曰『四者兼之為難，可視可聽，而不可味尤不堪嗅者，品之下也。』１０戰國策韓三『段干越人謂新城君曰，王良之弟子駕雲取千里馬，遇造父之弟子。造父之弟子曰。「馬不千里。」王良弟子曰「馬，千里之馬也，服，千里之服也，而不能取千里，何也？」曰「子纆牽長。」故纆牽於事，萬分之一也，而難千里之行。』萬分一累，謂如指瑕篇所論，練字篇所指四條，若值而不悟，亦萬分一累也。
55 	１１文之精神，曰情志，曰事義，文之聲貌，曰辭採，曰宮商。此四要素者，皆有一定之軌途，神思篇以下論之詳矣。故曰『文體多術，共相彌綸，』言不可缺一也。老子十一章『三十幅共一轂，當其無，有車之用。』１２札記曰『八字最要。不知思無定契，則謂文有定格；不知理有恆存，則謂文可妄為。救此二流，咨惟舍人矣。』
56 	附　　錄
57 	學海堂文筆策問阮氏父子強與桐城派爭古文之名，故說頗支離，惟採拾甚富，足資參考。
58 	問六朝至唐皆有長於文，長於筆之稱，如顏延之云『竣得臣筆。測得臣文，』是也。何者為文？何者為筆？何以宋以後不復分別此體？
59 	男福謹擬對曰：自明人以唐宋八家為古文，於是世之人惟知有唐宋古文之稱；竊考之唐以前所稱似不如此也。唐人每以文與筆並舉，又每以詩與筆並舉，是筆與詩文似有別也。由唐溯晉，則南北朝文筆之稱，多見於史，分別更顯矣。況金樓子文心雕龍諸書極分明哉。謹綜六朝唐人之所謂文，所謂筆，與宋明之說不同而見於書史者，不分年代類列之，以明其體矣。
60 	漢書樓護傳長安號曰谷子雲筆札。
61 	晉書蔡謨傳文筆議論，有集行於世。古文苑載聞人牟準魏敬侯衛覬碑陰文『所著述注解故訓及文筆等甚多，皆已失墜。』論衡超奇篇『文筆不足類也。』皆在蔡謨前，應補。
62 	宋書傅亮傅高祖登庸之始，文筆皆是記室參軍滕演；北征廣固，悉委長史王誕；自此後至於受命，表策文誥，皆亮辭也。
63 	南史顏延之傳宋文帝問延之諸子才能。延之曰『竣得臣筆，測得臣文。』
64 	北史魏高祖紀帝好為文章詩賦銘頌；有大文筆，馬上口授，及其成也，不改一字。
65 	魏書溫子升傳熙平初，中尉東平王匡召辭人以充御史，同時射策者八百餘人，子升與盧仲宣孫搴等二十四人為高第。於時預選者，爭相引決；匡使子升當之，皆受屈而去。搴謂人曰『朝來靡旗亂轍者，皆子升逐北。』遂補御史，時
66 	年二十二。臺中文筆，皆子升為之。
67 	北史溫子升傳張皋寫子升文筆，傳於江外。
68 	北齊書李廣傳廣曾薦畢義云於崔暹。廣卒後，義云集其文筆十卷，託魏收為之敘。
69 	陳書陸琰傳其所制文筆多不存本，後主求其遺文，撰成二卷。
70 	劉師知傳師知好學，有當世才，博涉書傳，工文筆。
71 	徐伯陽傳伯陽年十五，以文筆稱。
72 	按文筆之分稱，此最顯然有別。
73 	梁元帝金樓子立言篇云『古人之學者有二，今人之學者有四。夫子門徒，轉相師受，通聖人之經者，謂之儒。屈原宋玉枚乘長卿之徒，止於辭賦，則謂之文。今之需，博窮子史，但能識其事，不能通其理者，泛謂之學。至如不便為詩如閻纂，善為章奏如伯松，若此之流，泛謂之筆。吟詠風謠，流連哀思者，謂之文。而學者率多不便屬辭，守其章句，遲於通變，質於心用。學者不能定禮樂之是非，辨經教之宗旨，徒能揚榷前言，抵掌多識，然而挹源知流，亦足可貴。筆退則非謂成篇，進則不云取義，神其巧惠，筆端而已。至如文者，惟須綺縠紛披，宮徵靡曼，唇吻遒會，情靈搖蕩。而古之文筆，今之文筆，其源又異。至如彖系風雅，名墨農刑，虎炳豹鬱，彬彬君子，卜談四始，李言七略，源流已詳，今亦置而弗辨。潘安仁清綺若是，而評者止稱情切，故知為文之難也。曹子建陸士衡皆文士也，觀其辭致側密，事語堅明，意匠有序，遣言無失，雖不以儒者命家，此亦悉通其義也。遍觀文士，略盡知之。至於謝元暉始見貧小，然而天才命世，過足以補尤。任彥升甲部闕如，才長筆翰，善緝流略，遂有龍門之名，斯亦一時之盛。夫今之俗，搢紳稚齒，閭巷小生，學以浮動為貴。用百家則多尚輕側，涉經記則不通大旨，茍取成章，貴在悅目；龍首豕足，隨時之義；牛頭馬髀，彊相附會；等張君之弧，徒觀外澤，亦如南陽之里，難就窮檢矣。』
74 	按福讀此篇與梁昭明文選序相證無異。呈家大人，家大人甚喜曰『此足以明六朝文筆之分，足以證昭明序經子史與文之分，而餘平日蓍筆不敢名曰文之情益合矣。』
75 	劉勰文心雕龍總術篇今之常言，有文有筆，以為無韻者筆也，有韻者文也。
76 	按文筆之義，此最分明。蓋文取乎沈思翰藻，吟詠哀思，故以有情辭聲韻者為文。筆從聿，亦名不聿；聿，述也，故直言無文採者為筆。史記『春秋筆則筆，』是筆為據事而書之證。
77 	南史孔珪傳高帝取為記室參軍，與江淹對掌辭筆。
78 	陳書岑之敬傳之敬始以經業進，而博涉文史，雅有辭筆。
79 	按辭亦文類，周易系辭漢儒皆謂系辭為卦爻辭，至今從之。系辭上下篇云『聖人設卦觀象，系辭焉以明吉兇。』又云『聖人有以見天下之動，而觀其會通，以行其典禮，系辭焉以斷其吉兇，是以謂之爻。』又云『系辭焉而命之，動在其中矣。』又云『系辭焉以盡其言。』據此諸文，則明指卦爻辭謂之系辭。孔子之上下二篇，乃系辭之傳，不得直謂之系辭也。今本無傳字，釋文王肅本原有傳字。其謂之系辭者，系，屬也；系辭，即屬辭；猶世所稱屬文焉爾。然則辭與文同乎？曰否。孟子曰『說詩者，不以文害辭。』趙岐注云『文，詩之文章，所引以興事也；辭，詩人所歌詠之辭。』是文者，音韻鏗鏘，藻採振發之稱；辭特其句之近於文，而異乎直言者耳。又按辭本是詞字。說文『詞，意內而言外也。從言從司。』釋名曰『詞，嗣也；令撰善言相續嗣也。』然則詞之司，有系續之意；詞為本字，辭乃假借也。唐以前每稱善屬文，此古義也；宋後此稱少矣。孔子十翼系辭傳文言皆多用偶語，而文言幾於句句用韻，系辭雖是傳體，而韻亦非少。系辭傳上下篇，用偶者三百二十六，用韻者一百一十，與家大人所舉文言中偶句韻語之義相合。此文與辭區別之證，亦文辭與言語區別之證也。楚國之辭，稱楚辭，皆有韻；楚辭乃詩之流，詩三百篇，乃言語有文辭之至者也。
80 	王充論衡古之帝王建鴻德者，須鴻筆之臣褒頌紀載，乃彰萬世。
81 	按此筆即記事之屬。
82 	梁書任昉傳昉尤長載筆，才思無窮。
83 	按南史本傳作尤長為筆。沈約傳云『彥升工於筆。』考禮記『史載筆。』任彥升長於碑版，亦記事之屬，故曰筆。
84 	唐書蔣偕傳三世踵修國史，世稱良筆。
85 	按此筆亦記事之屬。
86 	陳書徐陵傳世祖高宗之世，國家有大手筆，必命陵草之。
87 	陸瓊傳瓊素有令名，深為世祖所賞；及討周迪陳寶應等，都官符及諸大手筆，並敕付瓊。
88 	按此筆謂詔制碑版文字，故唐張說善碑志，稱燕許大手筆。
89 	梁書劉潛傳潛字孝儀，秘書監孝綽弟也。幼孤，兄弟相勵勤學，並工屬文；孝綽常曰三筆六詩。三即孝儀，六孝威也。
90 	按詩亦有韻者，故與筆對舉，明筆為無韻者也。上曰工屬文，下曰筆，曰詩，蓋詩即有韻之文，與散體稱筆有別。
91 	南齊書晉安王子懋傳文章詩筆，乃是佳事。
92 	按此文章是有辭有韻之文，詩又有韻之文之一體，故以文章詩筆並舉。
93 	梁書庾肩吾傳簡文與湘東王論文曰：陽春高而不和，妙聲絕而不尋，竟不精討錙銖，覈量文質，有異巧心，終愧妍手。是以握瑜懷玉之士，瞻鄭邦而知退，章甫翠履之人，望閩鄉而嘆息。詩既若此，筆又如之。
94 	北史蕭圓肅傳圓肅撰時人詩筆為文海四十卷。
95 	劉禹錫中山集祭韓侍郎文，子長在筆，予長在論，持矛舉楯，卒不能困。
96 	趙璘因話錄韓文公與孟東野友善，韓公文至高，孟長於五言，時號孟詩韓筆。金元好問詩云『杜詩韓筆愁來讀，似倩麻姑癢處搔。』本於此。
97 	杜甫寄賈司馬嚴使君詩『賈筆論孤□，韓詩賦幾篇。』
98 	按此皆以詩與筆並舉。
99 	南齊書高逸傳歡口不辨，善於著筆。
100 	按此筆為無藻韻之著作之名。
101 	晉陸機文賦『詩緣情而綺靡；賦體物而瀏亮；碑披文以相質；誄纏綿而淒愴；銘博約而溫潤；箴頓挫而清壯；頌優游以彬蔚；論精微而朗暢；奏平徹以閑雅；說煒曄而譎誑。』
102 	按此賦賦及十體之文，不及傳志，蓋史為著作，不名為文。凡類於傳志者，不得稱文，是以狀文之情，分文之派，晉承建安，已開其先，昭明金樓，實守其法。
103 	家大人開學海堂於廣州，與杭州之詁經精舍相同，以文筆策問課士，教福先擬對，爰考之如右。家大人以為此可與書文選序後相發明也，命附刻於三集之末。
104 	札記曰今之常言八句，此一節為一意，論文筆之分。案彥和雲，文筆別目兩名自近代代始，而其區敘眾體，亦從俗而分文筆。故自明詩以至諧隱，皆文之屬；自史傳以至書記，皆筆之屬。雜文篇末曰，漢來雜文，名號多品，書記篇末曰，筆札雜名，古今多品。詳雜文名目猥繁，而彥和分屬二篇。且一曰雜文，一曰筆札，是其論文敘筆，囿別區分，疆畛昭然，非率為判析也。（諧隱篇曰，文辭之有諧隱，譬九流之有小說，是彥和之意，以諧隱為文，故列史傳前。書中多以文筆對言，惟事類篇曰事美而制於刀筆，為通目文翰之辭。鎔裁篇草創鴻筆，先標三準，為兼言文筆之辭。頌贊篇相如屬筆，始贊荊軻，為以筆目文之辭。蓋散言有別，通言則文可兼筆，筆亦可兼文。劉先生云筆不該文，未諦。審彼三文，棄局就通爾。
105 	然彥和雖分文筆，而二者並重，未嘗以筆非文而遂屏棄之。故其書廣收眾體，而譏陸氏之未該。且其駁顏延之曰，不以言筆為優劣，亦可知不以文筆為優劣也。其他並重文筆之辭，曰文場筆苑，有術有門；本篇贊，曰文藻條流，託在筆札；書記篇贊。曰藻耀而高翔，固文筆之鳴鳳也；風骨篇。曰裁章貴於順序，文筆之同致也；章句篇。斯皆論文與論筆相聯，曷嘗屏筆於文外哉。案文心之書，兼賅眾制，明其體裁，上下洽通，古今兼照，既不從範曄之說，以有韻無韻分難易，亦不如梁元帝之說，以有情採聲律與否分工拙，斯所以為籠圈條貫之書。近世儀徵阮君文筆對，綜合蔚宗二蕭昭明，元帝。之論，以立文筆之分，因謂無情辭藻韻者不得稱文，此其說實有救弊之功，亦私心夙所熹好。但求之文體之真諦，與舍人之微旨，實不得如阮君所言。且彥和既目為今之常言，而金樓子亦云今人之學，則其判析，不自古初明矣。與其屏筆於文外，而文域狹隘，曷若合筆於文中，而文囿恢弘。屏筆於文外，則與之對壘而徒啟鬥爭，合筆於文中，則驅於一途而可施鞭策。阮君之意誠善，而未為至懿也；救弊誠有心，而於古未盡合也。學者誠服習舍人之說，則宜兼習文筆之體，洞諳文筆之術，古今雖異，可以一理推，流派雖多，可以一術訂，不亦足以張皇阮君之志事哉。今錄範沈二蕭之說於後，加以詮釋。
106 	範蔚宗在獄與甥侄書曰。常謂情志所託，故當以意為主，以文傳意，然後抽其芬芳，振其金石耳。性別宮商，識清濁，斯自然也。案此言文以有韻為主，韻即謂宮商清濁。手筆差易於文，不拘韻故也。案此言無韻為筆。韻亦謂宮商清濁。吾思乃無定方，特能濟艱難，適輕重，所稟之分猶當未盡。案此蔚宗自言兼工文筆也。
107 	筆札之語，始見漢書樓護傳『長安號曰谷子云策札。』或曰筆牘，論衡超奇，或曰筆疏，同上。皆指上書奏記施於世事者而言。然論衡謂採掇傳書以上書奏記者為文人，是固以筆為文，文筆之分，爾時所未有也。今考六朝人當時言語所謂筆者，如晉書王珣傳，珣夢人以大筆如椽與之，既覺語人曰，此當有大手筆事。俄而帝崩，哀冊謚議，皆珣所草。南史顏延之傳，宋文帝問延之諸子才能。延之曰，竣得臣筆，測得臣文。沈慶之傳，慶之謂顏竣曰君但知筆札之事。任昉傳，時人云任筆沈詩。劉孝綽傳，三筆六詩，三孝儀，六孝威也。諸筆字皆指公家之文，殊不見有韻無韻之別。今案文筆以有韻無韻為分，蓋始於聲律論既興之後。濫觴於範曄謝莊，詩品引王元長之言雲惟見範曄謝莊頗識之耳。而王融謝朓沈約揚其波，以公家之言，不須安排聲韻，而當時又通謂公家之言為筆，因立無韻為筆之說，其實筆之名非從無韻得也。然則屬辭為筆，自漢以來之通言，無韻為筆，自宋以後之新說，要之聲律之說不起，文筆之別不明，故梁元帝謂古之文筆，今之文筆，其源又異也。
108 	沈休文宋書謝靈運傳論曰『夫五色相宣，八音協暢，由乎玄黃律呂，各適物宜。欲使宮羽相變，低昂舛節，若前有浮聲，則後須切響。一簡之內，音韻盡殊，兩句之中，輕重悉異。妙達此旨，始可言文。』案此休文襲蔚宗之說而以有韻為文也。
109 	案彥和聲律篇云『摛文乖張而不識所調；』又云『亦文家之吃也；』又云『綴文難精，而作韻甚易；』此所謂文，皆同隱侯之說。南史陸厥傳云『永明末，盛為文章，沈約，謝朓，王融，以氣類相推轂，汝南周顒善識聲韻，為文皆用宮商，以平上去入為四聲。以此制韻，有平頭，上尾，□腰，鶴膝。五字之中，音韻悉異，兩句之內，角徵不同，不可增減，世呼為永明體。』又庾肩吾傳云『齊永明中，王融，謝朓，沈約，文章始用四聲，以為新變。至是轉拘聲韻，彌為麗靡。』是有韻為文之說，託始範謝而成於永明，所謂文者，即指句中聲律而言。沈約既云『詞人累千載而未悟，』則文筆之別，安可施於劉宋以前耶。
110 	愚謂文筆之分，不關體制，茍愜聲律，皆可名文，音節粗疏，通謂之筆。此永明以後聲韻大行時之說，與專指某體為文，某體為筆之說，又自不同，然則以有韻為押腳韻者隘矣。要之文筆之辨，繳繞糾纏，或從體裁分，則與聲律論有時抵牾；永明以前雖詩賦亦有時不合聲律，休文明云，張蔡曹王，曾無先覺，潘陸顏謝，去之彌遠矣。或從聲律分，則與體裁或致參差。章表奏議在筆之內，非無高文，封禪書記，或時用韻。今謂就永明以前而論，則文筆本世俗所分之名，初無嚴界，徒以施用於世俗與否為斷，而亦難於晰言。就永明以後而論，但以合聲律者為文，不合聲律為筆，則古今文章稱筆不稱文者太眾。欲以尊文，而反令文體狹隘，至使蘇綽韓愈之流起而為之改良，矯枉過直，而文體轉趨於枯樆，磔裂章句，隳廢聲韻，而自以為賢，夫孰非襞積細微，轉相凌架，文多拘忌，傷其真美者之有以召釁哉。故曰，中之為用，故未可遠也。
111 	梁昭明太子文選序曰，自姬漢以來，眇焉悠邈，時更七代，數逾千祀，詞人才子，則名溢於縹囊，飛文染翰，則卷盈乎緗帙，自非略其蕪穢，集其清英，蓋欲兼功太半，難矣。以上言選文以清萬為貴。若夫姬公之籍，孔父之書，與日月俱懸，鬼神爭奧，孝敬之準式，人倫之師友，豈可重以芟夷，加之剪截。以上言尊經不選之意。老莊之作，管孟之流，蓋以立意為宗，不以能文為本；今之所撰，又以略諸。以上言子以立意為宗，而文未必善，故不選。若賢人之美辭，忠臣之抗直，謀夫之話，辨士之端，事美一時，語流千載，概見墳籍，旁出子史，若斯之流，又亦繁博，雖傳之簡牘，而事異篇章，今之所集，亦所不取。以上言子史載言雖美不取。至於記事之史，系年之書，所以褒貶是非，紀別異同，方之篇翰，亦已不同。以上言不選史之意。若其贊論之綜緝辭採，序述之錯比文華，事出於沈思，義歸乎翰藻，故與夫篇什雜而集之。
112 	以上言不選史而選史之贊論序述之意，篇什，謂文章之單行者。
113 	案此昭明自言選文之例。據此序觀之，蓋以綜緝辭採，錯比文華，事出沈思，義歸翰藻為貴，所謂集其清英也，然未嘗有文筆之別。阮君補苴以劉彥和梁元帝二家之說，而強謂昭明所選是文非筆耳。
114 	梁元帝金樓子立言篇下曰，古人之學者有二。今人之學者有四。夫子門徒，轉相師受，通聖人之經者，謂之儒。屈原宋玉枚乘長卿之徒止於辭賦，則謂之文。此言古之學二。今之儒，博窮子史，但能識其事，不能通其理者，泛謂之學。
115 	此言儒分為二。至如不便為詩如閻纂，善為章奏如伯松，若此之流，泛謂之筆。此言文分為二，而指明今之所謂筆之義界。吟詠風謠，流連哀思者謂之文。此言今之所謂文之義界。又曰，筆退則非謂成篇，此篇即單篇，亦即昭明所雲篇什。進則不云取義，謂有所立義如經史子，然則以經史子為筆者非矣。神其巧惠，筆端而已。
116 	此言筆但以當時施用能達意而已。至如文者，惟須綺縠紛披，即昭明所謂綜緝辭採，錯比文華，亦即翰藻。宮徵靡曼，唇吻遒會，所謂有韻之文。情靈搖蕩，即前所雲吟詠風謠，流連哀思，亦即昭明所謂事出沈思。以上言今之所謂文，其好尚如此。而古之文筆，今之文筆，其源又異。此言古之文筆以體裁分，今之文筆以聲律分。
117 	案文筆之別，以此條為最詳明。其於聲律以外，又增情採二者，合而定之，則曰有情採韻者為文，無情採韻者為筆。然自永明以來，聲律之說新起，所重在韻，但言有韻為文，無韻為筆。雖然，若從梁元帝之說，則文筆益不得以體制分也。詳聲律之說，為梁武所不好。見沈約傳。而昭明簡文與湘東王書推謝朓沈約之詩，任昉陸倕之筆。元帝似皆信從。固知風氣既成，舉世仿效，自非鐘記室，豈敢言平上去入餘病未能哉。
118 	李詳云『彥和言文筆別目兩名自近代，而顏延之以為筆之為體，言之文也。案此尚言筆文未分，然南史顏延之傳言其諸子，竣得臣筆，測得臣文，又作首鼠兩端之說，則無怪彥和詆之矣。而南朝所言文筆界目，其理至微。阮文達揅經室文集有學海堂文集策問，其子阮福擬對附後，即文達所修潤也。擬對略云，金樓子云，吟詠風謠流連哀思者謂之文，而學者率多不便屬辭，守其章句，遲於通變，質於心用，徒能揚榷前言，抵掌多識，然而挹源知流，亦足可貴。筆退則非謂成篇，進則不云取義，神其巧惠，筆端而已。至如文者，惟須綺縠紛披，宮徵靡曼，唇吻遒會，情靈搖蕩。福又引彥和無韻為筆，有韻為文，謂文筆之義，此最分明。蓋文取乎沈思翰藻，吟詠哀思，故有情辭聲韻者為文。筆從聿，亦名不聿。聿，述也。故直言無文採為筆。詳案阮氏父子齗齗於文筆之別，最為精審，而以情辭聲韻附會彥和之說，不使人疑專指用韻之文而言，則於六朝文筆之分豁然矣。』謹案，李氏之引文心，不達章句。延之論筆一節，本不與上八句相聯，其言文筆之分，與其竣得臣筆，測得臣文之語，自為二事，未見其首鼠兩端也。阮福之引金樓，亦不達章句，中間論今之所謂學數語，引之何為。又永明以來，所謂有韻，本不指押韻腳而言，文貴情辭聲韻，本於梁元，亦非阮氏獨創。至彥和之分文筆，實以押韻腳與否為斷，並無有情採聲韻為文之意。阮氏不能辨於前，李君亦不能辨於後，斯可異已。又案彥和他篇雖分文筆，而此篇則明斥其分別之謬。故曰，文以足言，理兼詩書，別目兩名，自近代耳。師法彥和者，斷從此篇之論可也。以上均札記語。
119 	時序第四十五
120 	時運交移，質文代變，古今情理，如可言乎！昔在陶唐，德盛化鈞，野老吐何力之談，郊童含不識之歌１。有虞繼作，政阜民暇，薰風詩於元後，爛雲歌於列臣。盡其美者何？乃心樂而聲泰也２。至大禹敷土，九序詠功，成湯聖敬，猗歟作頌３。逮姬文之德盛，周南勤而不怨；大王之化淳，邠風樂而不淫。幽厲昏而板蕩怒，平王微而黍離哀。故知歌謠文理，與世推移，風動於上，而波震於下者４。春秋以後，角戰英雄，六經泥蟠，百家飆駭。方是時也，韓魏力政，燕趙任權，五蠹六虱，嚴於秦令，唯齊楚兩國，頗有文學。齊開莊衢之第，楚廣蘭臺之宮，孟軻賓館，荀卿宰邑，故稷下扇其清風，蘭陵鬱其茂俗，鄒子以談天飛譽，騶奭以雕龍馳響，屈平聯藻於日月，宋玉交彩於風雲。觀其艷說，則籠罩雅頌。故知暐燁之奇意，出乎縱橫之詭俗也５。
121 	爰至有漢，運接燔書，高祖尚武，戲儒簡學，雖禮律草創，詩書未遑，然大風鴻鵠之歌，亦天縱之英作也６。施及孝惠，迄於文景，經術頗興，而辭人勿用。賈誼抑而鄒枚沈，亦可知已７。逮孝武崇儒，潤色鴻業，禮樂爭輝，辭藻競騖：柏梁展朝宴之詩，金堤制恤民之詠，征枚乘以蒲輪，申主父以鼎食，擢公孫之對策，嘆兒寬之擬鈴木云當作疑奏，買臣負薪而衣錦，相如滌器而被繡，於是史遷壽王之徒，嚴終枚皋之屬，應對固無方，篇章亦不匱，遺風餘採，莫與比盛８。越昭及宣，實繼武績，馳騁石渠，暇豫文會，集雕篆之軼材，發綺縠之高喻，於是王褒之倫，底祿待詔９。自元暨成，降意圖籍，美元作笑玉屑之譚，元作諫清金馬之路，子云銳思於千首，子政讎校於六藝，亦已美矣１０。爰自漢室，迄至成哀，雖世漸百齡，辭人九變，而大抵所歸，祖述楚辭，靈均餘影，於是乎在１１。
122 	自哀平陵替，光武中興，深懷圖讖，頗略文華，然杜篤獻誄以免刑，班彪參奏元作表張□度改以補令，雖非旁求，亦不遐棄１２。及明帝疊耀，崇愛儒術，肄禮璧堂，講文虎觀，孟堅珥筆於國史，賈逵給札元作禮張改於瑞元作端張改頌，東平擅其懿文，沛王振其通論，帝則藩儀，輝光相照矣１３。自安和已下，迄至順桓，則有班傅三崔，王馬張蔡，磊落鴻儒，才不時乏，而文章之選，存而不論１４。然中興之後，群才稍改前轍，華實所附，斟酌經辭，蓋歷政講聚，故漸靡儒風者也１５。降及靈帝，時好辭制，造羲皇之書，開鴻都之賦，而樂松之徒，招集淺陋，故楊賜號為歡兜，蔡邕比之俳優，其餘風遺文，蓋蔑如也１６。
123 	自獻帝播遷，文學蓬轉，建安之末，區宇方輯。魏武以相王之尊，雅愛詩章；文帝以副君之重，妙善辭賦；陳思以公子之豪，下筆琳瑯；並體貌英逸，故俊才云蒸１７。仲宣委質於漢南，孔璋歸命於河北，偉長從宦於青土，公干徇質於海隅，德璉綜其斐然之思，元瑜展其翩翩之樂，文蔚休伯之儔，於叔元作子俶德祖之侶，傲鈴木雲岡本作俊雅觴豆之前，雍容衽席之上，灑筆以成酣歌，和墨以藉談笑，觀其時文，雅好慷慨，良由世積亂離，風衰俗怨，並志深而筆長，故梗概而多氣也１８，至明帝纂戎，制詩度曲，徵篇章之士，置崇文之觀，何劉群才，迭相照耀。少主相仍，唯高貴英雅，顧盼合鈴木雲岡本作含章，動言成論。於時正始餘風，篇體輕澹，而嵇阮應繆，並馳文路矣１９。
124 	逮晉宣始基，景文克構，並跡沈儒雅，而務深方術。至武帝惟新，承平受命，而膠序篇章，弗簡皇慮。降及懷愍，綴旒而已２０。然晉雖不文，人才實盛：茂先搖筆而散珠，太沖動墨而橫錦，岳湛曜聯璧之華，機云標二俊之採，應傅三張之徒，元作從孫摯成公之屬，並結藻清英，流韻綺靡，前史以為運涉季世，人未盡才，誠哉斯談，可為嘆息２１！
125 	元皇中興，披文建學，劉刁禮吏而寵榮，景純文敏而優擢２２。逮明帝秉哲，元作束皙雅好文會，升儲御極，孳孳講蓺，練情於誥策，振採於辭賦，庾以筆才逾親，溫以文思益厚，揄揚風流，亦彼時之漢武也２３。及成康促齡，穆哀短祚，簡文勃興，淵乎清峻，微言精理，函何本改亟滿玄席，澹思濃黃雲馮本作醲採，時灑文囿。至孝武不嗣，安恭已矣２４。其文史則有袁殷之曹，孫乾之輩，雖才或淺深，珪璋足用２５。自中朝貴玄，江左稱盛，因談餘氣，流成文體。是以世極迍邅，而辭意夷泰，詩必柱下之旨歸，賦乃漆園之義疏。故知文變染乎世情，興廢系乎時序，原始以要終，雖百世可知也２６。
126 	自宋武愛文，文帝彬雅，秉文之德，孝武多才，英採雲構。自明帝元脫以下，文理替矣２７。爾其縉紳之林，霞蔚而飆起；王袁聯宗以龍章，顏謝重葉以鳳採，何範張沈之徒，亦不可勝也２８。蓋聞之於世，故略舉大較。
127 	暨皇齊馭寶，運集休明：太祖以聖武膺□，高祖以睿文纂業，文帝以貳離含章，中宗以上哲興運，並文明自天，緝遐疑作熙景祚２９。今聖歷方興，文思光元作充被，海岳降神，才英秀發，馭飛龍於天衢，駕騏驥於萬里，經典禮章，跨周轢漢，唐虞之文，其鼎盛乎！鴻風懿採，短筆敢陳；颺言贊時，請寄明哲３０。
128 	贊曰：蔚映十代，辭採九變。樞中所動，環流無倦。質文沿時，崇替在選，終古雖遠，曠汪作曖焉如面３１。
129 	１　文選謝靈運初去郡注『周處風士記曰「擊壤者以木作之，前廣後銳。長四尺三寸，其形如履。將戲，先側一壤於地，遙於三四十步以手中壤擊之，中者為上部。」論衡曰「堯時百姓無事，有五十之民，擊壤於塗。觀者曰，大哉堯之德也！擊壤者曰，吾日出而作，日入而息，鑿井而飲，耕田而食，堯何力於我也！」』帝王世紀擊壤歌蓋據此而附會成之。列子仲尼篇『堯微服游於康衢，聞兒童謠曰，立我蒸民，莫匪爾極，不識不知，順帝之則。』２　南風詩見明詩篇注。尚書大傳『於時俊乂百工相和而歌卿云。帝乃倡之曰「卿雲爛兮，糾縵縵兮，日月光華，旦復旦兮。」八伯咸進稽首曰「明明上天，爛然星陳，日月光華，弘於一人。」』詩於元後，疑當作詠於元後。
130 	３　尚書禹頁『禹敷土，隨山刊木。』九序詠功見原道篇注。詩商頌長發『湯降不遲，聖敬日躋。』箋曰『湯之下士尊賢甚疾，其聖敬之德日進。』商頌那篇首句曰『猗與那與！』傳曰『猗，嘆辭；那，多也。』４　勤而不怨，謂周南汝墳之詩。汝墳序曰『汝墳，道化行也。文王之化行乎汝墳之國，婦人能閔其君子，猶勉之以正也。』詩豳譜曰『成王之時，周公避流言之難，出居東都二年。思公劉大王居豳之職，憂念民事至苦之功，以比序己志。後成王迎之反，攝政致太平。大師大述其志，主意於豳公之事，故別其詩以為豳國變風焉。』樂而不淫，謂東山四章樂男女之得及時也。詩大雅板序曰『板，凡伯刺厲王也。』又蕩序曰『蕩，召穆公傷周室大壞也。厲王無道，天下蕩蕩無綱紀文章，故作是詩也。』板蕩皆厲王時詩，此雲幽厲，蓋連類言之。王風黍離序曰『黍離，閔宗周也。周大夫行役，至於宗周，過故宗廟宮室，盡為禾黍，閔周室之顛覆，仿徨不忍去而作是詩也。』而波震於下者，者下當有也字。
131 	５　文選班固答賓戲『泥蟠而天飛者，應龍之神也。』五蠹六虱，見諸子篇注。史記孟子荀卿列傳『騶奭者，齊諸騶子，亦頗採騶衍之術以紀文。於是齊王嘉之，自如淳于髡以下皆命曰列大夫，為開第康莊之衢，高門大屋，尊寵之。覽天下諸侯賓客，言齊能致天下賢士也。』文選風賦『楚襄王游於蘭臺之宮，宋玉景差侍。』孟子公孫丑下趙岐注曰『孟子雖仕齊，處師賓之位，以道見敬。王欲見之，先朝，使人往謂孟子云，寡人如就見者，若言就孟子之館相見也。』孟荀列傳『齊人或讒荀卿，荀卿乃適楚，而春申君以為蘭陵令。』又『自騶衍與齊之稷下先生如淳于髡慎到環淵接子田駢騶奭之徒，各著書言治亂之事。』索隱『按稷，齊之城門也。或云，稷，山名。謂齊之學士集於稷門之下也。』劉向荀子敘『蘭陵多善為學，蓋以孫卿也。長老至今稱之，曰，蘭陵人喜字為卿，蓋以法孫卿也。』孟荀列傳『騶衍之術迂大而閎辯；奭也文具難施。故齊人頌曰，談天衍，雕龍奭。』史記屈原列傳『推此志也，雖與日月爭光可也。』文選有宋玉風賦高唐賦。高唐賦朝雲。
132 	６　史記酈食其傳『騎士曰，沛公不好儒，諸客冠儒冠來者，沛公輒解其冠，溲溺其中。』漢書禮樂志『漢興撥亂反正，日不暇給，猶命叔孫通制禮儀，以正君臣之位；未盡備而通終。』律歷志『漢興，方綱紀大基，庶事草創，襲秦正朔，以北平侯張蒼言，用顓頊歷比於六歷。』藝文志『漢興，蕭何草律。』刑法志『蕭何攗摭秦法，取其宜於時者作律九章。』史記留侯世家『上欲易太子，留侯諫不聽。及燕置酒，太子侍，四人東園公甪里先生綺里季夏黃公從太子，上召戚夫人曰「彼四人輔之，羽翼已成，難動矣！」戚夫人泣。上曰「為我楚舞，吾為若楚歌。」歌曰，「鴻鵠高飛，一舉千里，羽翮已就，橫絕四海。橫絕四海，當可奈何！雖有矰繳，尚安所施！」』又高祖本紀『高祖擊築，自為歌詩曰，「大風起兮雲飛揚，威加海內兮歸故鄉，安得猛士兮守四方。」』７　孝文時，論語孝經孟子爾雅皆置博士，趙岐題辭。又立韓生詩及申公詩。史記儒林傳，後漢書翟酺傳，置一經博士。景帝又置齊轅固生詩及春秋胡毋生董仲舒公羊博士，故云『經術頗興。』漢書惠帝紀『四年除挾書律。』漢書賈誼傳『天子議以誼任公卿之位，絳灌東陽侯馮敬之屬盡害之，迺毀誼曰「雒陽之人，年少初學，專欲擅權，紛亂諸事。」於是天子後亦疏之，不用其議，以誼為長沙王太傅。』史記鄒陽傳『鄒陽者齊人也。游於梁，與故吳人莊忌夫子淮陰枚生之徒交上書，而介於羊勝公孫詭之間。勝等疾鄒陽，惡之梁孝王。孝王怒，下之吏，將欲殺之，鄒陽客游以讒見禽，惡死而負累，乃從獄中上書，書奏梁孝王，孝王使人出之，卒為上客。』漢書枚乘傳『景帝召拜乘為弘農都尉。乘久為大國上賓，與英俊並游，得其所好，不樂郡吏，以病去官。』８　漢書武帝紀贊『孝武初立，表章六經，興太學，號令文章，煥焉可述。後嗣得遵洪業，而有三代之風。』嚴助傳『公孫宏起徒步，數年至丞相，開東閣，延賢人，與謀議；朝覲奏事，因言國家便宜。上令助等與大臣辯論，中外相應以義理之文，大臣數絀。』柏梁詩見明詩篇注。又溝洫志『武帝既封禪，發卒數萬人，塞瓠子決河。上既臨決河，悼功之不成，迺作歌曰，「瓠子決兮將奈何！浩浩洋洋，慮殫為河。殫為河兮地不得寧，功無已時兮吾山平。吾山平兮鉅野溢，魚弗鬱兮柏冬日。正道□兮離常流，蛟龍騁兮放遠游。歸舊川兮神哉沛，不封禪兮安知外。皇謂河公兮何不仁，泛濫不止兮愁吾人。嚙桑浮兮淮泗滿，久不反兮水維緩。」一曰，「河湯湯兮激潺湲，北渡回兮迅流難。搴長筊兮湛美玉，河公許兮薪不屬。薪不屬兮衛人罪，燒蕭條兮噫乎何以御水！隤林竹兮楗石災，宜防塞兮萬福來。」於是卒塞瓠子，築宮其上，名曰宣防。』王尊傳『河水盛溢，泛浸瓠子金堤。』枚乘傳『武帝自為太子聞乘名，及即位，乃以安車蒲輪徵乘。』主父偃傳『尊立衛皇后，及發燕王定國陰事，偃有功焉。大臣皆畏其口，賂遺累千金。或說偃曰，太橫。偃曰，丈夫生不五鼎食，死則五鼎烹耳！』公孫宏對策，見議對篇注。兒寬擬奏，見附會篇注。
133 	朱買臣傳『家貧，常艾薪樵賣以給食。……拜會稽太守。上謂曰，富貴不歸故鄉，如衣繡夜行，今子何如？』司馬相如傳『相如與文君俱之臨邛，盡賣車騎，買酒舍。乃令文君當罏，相如身自著犢鼻褌，與庸保雜作，滌器於市中。後為中郎將，至蜀，太守以下郊迎，縣令負弩矢先驅，蜀人以為寵。』司馬遷傳『遷既被刑之後，為中書令，尊寵任職。』吾丘壽王傳『年少以善格五召待詔。後為光祿大夫侍中。』嚴安傳『安臨災人，以故丞相史上書為騎馬令。』終軍傳『軍少好學，以辯博能屬文，上書言事，武帝異其文，拜為謁者給事中。』枚皋傳『皋不通經術，詼笑類俳倡，為賦頌好嫚戲，以故得媟黷貴幸，比東方朔郭舍人等，而不得比嚴助等得尊官。』以上諸人事，並載漢書。枚皋附枚乘傳。主父偃朱買臣吾丘壽王嚴安終軍合傳。公孫宏兒寬司馬遷司馬相如各自立傳。
134 	９　昭帝年少，在位日淺，至宣帝時，始立大小夏侯尚書大小戴禮，施孟梁丘易，穀梁春秋。王褒傳『宣帝時，修武帝故事，講論六藝群書，博盡奇異之好。徵能為楚辭九江被公，召見誦讀。益召高材劉向張子僑華龍柳褒等待詔金馬門。神爵五鳳之間，天下殷富，數有嘉應，上頗作歌詩，欲興協律之事。』石渠，見論說篇。綺縠，見詮賦篇。左傳昭公元年『底祿以德。』杜注『底，致也。』１０漢書元帝紀贊『元帝多材藝，善史書，少而好儒。及即位，徵用儒生，委之以政。貢薛韋匡，貢禹，薛廣德，韋賢，匡衡。迭為宰相。』成帝紀『成帝好經書。』又贊曰『博覽古今。』周禮天官玉府注『王齊，當食玉屑。』論衡書解篇『玉屑滿篋，不成為寶。』史記褚先生補滑稽列傳『東方朔歌曰，陸沈於俗，避世金馬門，金馬門者，宦署門也。門傍有銅馬，故謂之金門馬。』後漢書馬援傳『孝武皇帝時，善相馬者東門京鑄作銅馬法獻之。有詔立馬於魯班門外，則更名魯班門曰金馬門。』子雲千首，見詮賦篇注。子政讎校，見諸子篇注。
135 	１１漢書武帝紀元朔元年詔臣瓚注九變曰『九，數之多也。』藝文志屈原賦類凡二十家，三百六十一篇，視陸賈孫卿客主三類為特多。
136 	１２光武崇讖，見正緯篇注。杜篤獻誄，見誄碑篇注。後漢書班彪傳『彪為竇融畫策事漢。及融徵還京師，光武問曰「所上章奏，誰與參之？」融對曰「皆從事班彪所為。」召見，拜徐令。』１３後漢書桓榮傳『永平二年明帝年號。三雍初成，拜榮為五更。每大射養老禮畢，帝輒引榮及弟子升堂執經，自為下說。』章懷注曰『三雍，宮也。謂明堂，靈臺，闢雍。』講文虎觀，見論說篇注。此是章帝事，凝明帝疊耀，當作明章疊耀，帝與章形近而偽。班固撰東觀記見史傳篇注。賈逵傳『永平中，有神雀集宮殿官府。冠羽有五採色。帝異之，乃召見逵問之。對曰「此胡降之徵也。」帝敕蘭臺給筆札，使作神雀頌。』東平王蒼傳『蒼少好經書，雅有智思。是時中興三十餘年，四方無虞，蒼以天下化平，宜修禮樂；乃與公卿共議定南北郊冠冕車服制度及光武廟登歌八佾舞數。』沛王通論，見正緯篇注。
137 	１４後漢書崔駰傳『駰字亭伯，年十三，能通詩易春秋，博學有偉才，盡通古今訓詁百家之言。善屬文。少游太學，與班固傅毅同時齊名。駰子瑗。瑗，字子玉，銳志好學，盡能傳其父業。明天官歷數京房易傳六日七分，諸儒宗之。與馬融張衡特相友好。瑗子實。實，字子真，少沈靜好典籍。明於政體，吏才有餘，論當世便事數十條，名曰政論。』範曄論曰『崔氏世有美才，兼以沈淪典籍，遂為儒家文林。』又贊曰『崔為文宗，世禪雕龍。』章懷注引劉向別錄曰『言騶奭脩飾之文，若雕龍文也。』黃注謂王為王延壽，延壽附見文苑王逸傳，似不得列馬張蔡之前。此王疑指王充。充傳曰『師事扶風班彪，好博覽而不守章句。家貧無書，常游洛陽市肆，閱所賣書，一見輒能誦憶，遂博通眾流百家之言。』章懷注引謝承書曰『謝夷吾薦充曰，充之天才，非學所加，雖前世孟軻荀卿，近漢揚雄劉向司馬遷不能過也。』馬融傳『融才高博洽，為世通儒，教養諸生，常有千數。涿郡盧植北海鄭玄皆其徒也。』張衡傳『衡少善屬文，游於三輔，因入京師，觀太學，遂通五經，貫六藝，雖才高於世。而無驕尚之情。』蔡邕傳『少博學，師事太傅胡廣，好辭章數術天文，妙操音律。』１５事類篇曰『至於崔班張蔡，遂捃摭經史，華實布濩，因書立功，皆後人之範式也。』１６後漢書，蔡邕傳『靈帝好學，自造皇羲篇篇五十章。因引諸生能為文賦者，本頗以經學相招，後諸為尺牘及工書鳥篆者，皆加引召，遂至數十人。侍中祭酒樂松賈護多引無行趣勢之徒並待制鴻都門下，□陳方俗閭里小事，帝甚悅之，待以不次之位。邕上封事曰，夫書畫辭賦，才之小者。匡國理政，未有其能，……諸生競利，作者鼎沸，其高者頗引經訓風喻之言，下則連偶俗語，有類俳優，或竊成文，虛冒名氏。』楊賜傳『光和元年，有虹蜺晝降於嘉德殿前。賜上書曰，鴻都門下招會群小，造作賦說，以蟲篆小技見寵於時，如歡兜共工更相薦說。』案東漢辭質，建安文華，鴻都門下諸生其轉易風氣之關鍵歟。李詳黃注補正曰『漢書東方朔傳贊其流風遺書，蔑如也。師古注曰，言辭義淺薄不足稱。』１７文學蓬轉，猶言文學之士流離失所。三國魏志文帝紀評注引典論自敘曰『上雅好詩書文籍，雖在軍旅，手不釋卷。』金樓子興王篇『魏武帝御事三十餘年，手不舍書。晝則講軍策，夜則思經傳。登高必賦，被之管弦，皆成樂章。』文帝紀『帝好文學，以著述為務，自所勒成垂百篇。』陳壽評曰『文帝天資文藻，下筆成章，博聞彊識，才藝兼該。』陳思王植傳評注引魚豢曰『余每覽植之華採，思若有神。』漢書賈誼傳『體貌大臣。』師古曰『體貌，謂加禮容而敬之。』陳思王傳注引植與楊修書曰『昔仲宣獨步於漢南，孔璋鷹揚於河朔，偉長擅名於青士，公幹振藻於海隅，德璉發跡於大魏，足下高視於上京。當此之時，人人自謂握靈蛇之珠，家家自謂抱荊山之玉也。吾王於是設天網以該之，頓八紘以掩之，今盡集茲國矣。』１８魏志王粲傳『粲字仲宣。以西京擾亂，乃之荊州依劉表。表以粲貌寢而體弱通侻，裴注「通侻者，簡易也。」不甚重也。表卒，粲勸表子琮令歸太祖。太祖闢為丞相掾，賜爵關內侯。陳琳字孔璋。琳避難冀州，袁紹使典文章。袁氏敗，琳歸太祖。北海徐幹，字偉長，為司空軍謀祭酒掾屬，五官將文學。』姚範援鶉堂筆記三十九『範案南豐序亦取先賢傳而疑中論二十篇與魏文語不合。又案中論爵祿篇似即偉長之自喻其志，蓋皭然不滓者也。不仕可信。』王粲傳『東平劉楨，字公幹。』彥和徇質於海隅，語本陳思王而改振藻為徇質，不知其說。應瑒，字德璉。文帝與吳質書曰『德璉常斐然有述作意，其才學足以著書，美志不遂，良可痛惜。』阮瑀字元瑜。文帝與吳質書曰『元瑜書記翩翩，致足樂也。』路粹，字文蔚。繁欽繁音婆。字休伯。鄞鄲淳字子叔。楊修字德祖。事跡均見魏志王粲傳及裴注。藝文類聚五十五陳思王前錄序曰『余少而好賦，其所尚也，雅好慷慨，所著繁多，雖觸類而作，然蕪穢者眾。』梗概慷慨，聲同通用，袁宏詠史詩『周昌梗概臣，』亦慷慨之意。
138 	１９三國魏志明帝紀『青龍四年，置崇文觀，徵善屬文者以充之。』御覽五八七引文士傳青龍元年詔何楨曰『揚州別駕何楨，有文章才，試使作許都賦。成上不封，得令人見。』此可見明帝褒揚文士之切。魏志曹爽傳『何晏，何進孫也。少以才秀知名，好老莊言，作道德論及諸文賦著述凡數十篇。』又劉劭傳『劭嘗作趙都賦，明帝美之。詔劭作許都洛都賦。時外興軍旅，內營宮室，劭作二賦，皆諷諫焉。凡所撰述法論人物志之類百餘篇。』魏志高貴鄉公紀評『高貴鄉公才慧夙成，好問尚辭，蓋亦文帝之風流也。』金樓子雜記篇下『高貴鄉公賦詩，給事中甄歆陶成嗣各不能著詩，受罰酒。』宴會賦詩，是顧盼含章也。合章，應據岡本作含章。動言成論，謂如論帝王優劣之差，幸太學問諸儒經義等事。王粲傳『阮瑀子籍，才藻艷逸，而倜儻放蕩，行己寡欲，以莊周為模則。時又有譙郡嵇康，文辭壯麗，好言老莊而尚奇任俠。應瑒弟璩，璩子貞，咸以文章顯。』裴注引文章敘錄曰『璩，字休璉，博學好屬文，善為書記文。貞，字吉甫，少以才聞，能談論。正始中，夏侯玄盛有名勢，貞常在玄坐作五言詩，玄嘉玩之。』劉劭傳『劭同時東海繆襲，亦有才學，多所述敘。』劉申叔先生中古文學史曰『案彥和此論，蓋兼王弼何晏諸家之文言，故言篇體輕澹。其兼及嵇阮者，以嵇阮同為當時文士，非以輕澹目嵇阮之文也。即以詩言，嵇詩可以輕澹相目，豈可移以目阮詩哉。』２０晉宣帝司馬懿，景帝師，文帝昭，皆志深篡竊，不暇文事。武帝炎受魏禪。懷帝熾，愍帝鄴，並為匈奴劉聰所虜。
139 	２１晉書張華傳『張華，字茂先。陸機兄弟志氣高爽，自以吳之名家，初入洛，不推中國人士，見華一面如舊，欽華德範如師資之禮焉。』華在晉初聲譽最盛，名輩亦高，故彥和首稱之。左思，字太沖，見晉書文苑傳。晉書夏侯湛傳『湛幼有盛才，文章宏富，善構新詞而美容觀。與潘岳友善，每行止同輿接茵，京都謂之連璧。』又陸機傳『太康末，與弟雲俱入洛。造太常張華。華素重其名，如舊相識。曰，伐吳之役，利獲二俊。』文苑應貞傳『貞字吉甫貞善談論，以才學稱。武帝於華林園宴射，貞賦詩最美。』史臣論曰『應貞宴射之文，極形言之美，華林群藻，罕或疇之。』傅玄傳『玄，字休弈。少孤貧，博學善屬文。後雖顯貴，而著述不廢，撰傅子百四十首，數十萬言，並文集百餘卷，行於世。玄子咸，字長虞。好屬文論，雖綺麗不足，而言成規鑒。庾純常嘆曰，長虞之文，近乎詩人之作矣。』張載及其弟協，協弟亢，並稱三張。見明詩篇。孫楚傳『楚，字子荊。』本傳載王濟銓楚品狀云『天才英博，亮拔不群。』摯虞傳『虞，字仲洽。少事皇甫謐，才學通博，著述不倦。』成公綏，字子安，見文苑傳。文選嘯賦注引臧榮緒晉書曰『綏少有俊才，辭賦壯麗。』晉史作者多家，彥和稱前史之論，未知本於何家也。
140 	２２元帝興學，見議對篇。劉隗傳『隗，字大連。隗少有文翰，元帝以為從事中郎。隗雅習文史，善求人主意，帝深器遇之。遷丞相司直，委以刑憲。隗雖在外，萬幾秘密，皆豫聞之。』刁協傳『協，字玄亮。協少好經籍，博聞彊記。元帝中興，拜尚書左僕射。於時朝廷草創，憲章未立，朝臣無習舊儀者。協久在中朝，諳練舊事，凡所制度，皆稟於協焉。』隗協皆剛嚴不阿，排抑豪彊，諸刻碎之政，皆云二人所建。此云禮吏，猶云秉禮法之吏。郭璞傳『璞，字景純。璞好經術，博學有高才而訥於言論，詞賦為中興之冠。璞著江賦，其辭甚偉，為世所稱。後復作南郊賦，帝見而嘉之，以為著作佐郎。』２３晉書明帝紀『帝諱紹，字道畿，元皇帝長子也。性至孝，有文武才略，欽賢愛客，雅好文辭。』世說新語夙惠篇載明帝數歲對長安與日遠近，睿知天成，故云秉哲。手詔以溫嶠為中書令，是練情於誥策也。見詔策篇藝文類聚九七載蟬賦殘文，是振採於辭賦也。大寧中，復徵任旭虞喜為博士，晉書虞喜傳，是孳孳講藝也。溫嶠傳『嶠，字太真。嶠性聰敏，有識量，博學能屬文。明帝即位，拜侍中，機密大謀，皆所參綜，詔令文□，亦悉豫焉。』庾亮傳『亮，字元規，明穆皇后之兄也。明帝即位，以為中書監。』章表篇曰『庾公之讓中書，信美於往載。』逾親，當作愈親。
141 	２４晉書簡文紀『簡文帝諱昱，字道萬。清虛寡欲，尤善玄言。帝少有風儀，善容止，留心典籍；不以居處為意，凝塵滿席，湛如也。』孝武帝紀『孝武皇帝諱曜，字昌明，簡文帝第三子也。初，簡文帝見讖云「晉祚盡昌明。」及帝在之孕也，李太后夢神人謂之曰「汝生男，以昌明為字。」及產，東方始明，因以為名焉。簡文帝後悟，乃流涕。』晉祚至孝武始移，故云至孝武不嗣，安帝紀『帝不惠，自少及長，口不能言，雖寒暑之變，無以辨也。凡所動止，皆非己出。初，讖云「昌明之後有二帝。」劉裕將為禪代，故密使王韶之縊帝而立恭帝，以應二帝云。』恭帝立二年為劉裕所篡弒，故雲安恭已矣。
142 	２５晉書文苑袁宏傳『袁宏，字彥伯。宏有逸才，文章絕美。曾為詠史詩，是其風情所寄。撰後漢紀三十卷及竹林名士傳三卷，詩賦誄表等雜文凡三百首，傳於世。』殷仲文傳『仲文少有才藻。桓玄將為亂，使總領詔命。玄九錫，仲文之辭也。仲文善屬文，為世所重。謝靈運嘗云「若殷仲文讀書半袁豹。則文才不減班固。」言其文多而見書少也。』孫盛傳『盛字安國。盛篤學不倦，自少至老，手不釋卷。著魏氏春秋晉陽秋，並造詩賦論難復數十篇。晉陽秋詞直而理正，咸稱良史焉。』干寶傳『干寶，字令升。寶少勤學，博覽書記。寶撰搜神記凡三十卷。又為春秋左氏義外傳，注周易周官凡數十篇。及雜文集皆行於世。』２６世說新語文學篇注引續晉陽秋曰『許詢有才藻，善屬文。自司馬相如王褒揚雄諸賢，世尚賦頌，皆體則詩騷，傍綜百家之言。及至建安而詩章大盛。逮乎西朝之末，潘陸之徒，雖時有質文，而宗歸不異也。正始中，王弼何晏好莊老玄勝之談，而世遂貴焉。至過江，佛理尤盛，故郭璞五言，始會合道家之言而韻之。詢及太原孫綽，轉相祖尚，又加以三世之辭，而詩騷之體盡矣。詢綽並為一時文宗，自此作者悉體之，至義熙中，謝混始改。』２７宋書武帝紀下永初二年，車駕幸延賢堂，策試諸州郡秀才孝廉。三年，詔建國學。齊書王儉傳謂宋武帝好文章，天下悉以文採相尚。南史宋文帝本紀『元嘉十五年，立儒學館於北郊，命雷次宗居之。十六年，上好儒雅，又命丹陽尹何尚之立玄學，著作佐郎何承天立史學，司徒參軍謝元立文學。各聚門徒，多就業者。江左風俗，於斯為美，後言政化，稱元嘉焉。』南史臨川王義慶傳謂文帝好文章，自謂人莫能及。南史孝武紀『帝少機穎，神明爽發，讀書七行俱下，才藻甚美。』南史明帝紀『帝好讀書，愛文義。在藩時，撰江左以來文章志，又續衛瓘所注論語二卷。及即大位，舊臣才學之士，多蒙引進。泰始六年，立總明觀，徵學士以充之，置東觀祭酒訪舉各一人，舉士二十人。分為儒道文史陰陽五部學。』明帝以下，謂歷後廢帝順帝而宋亡矣。
143 	２８勝字下疑脫數字。王袁二姓，文士多人，故曰聯宗。茲錄劉申叔先生中古文學史兩節，以見宋代文學之盛。案晉宋之際，若謝混，陶潛，湯惠休之詩，均自成派。至於宋代，其詩文尤為當時所重者，則為顏延之謝靈運。宋書靈運傳云，文章之美，與顏延之為江左第一。縱橫俊發，過於延之，深密則不如也。所著文章傳於世。又南史延之傳云，字延年，文章冠絕當時。又云，延之與謝靈運俱以辭採齊名，而遲速懸絕。延之嘗問鮑照己與靈運優劣。照曰，謝五言如初發芙蓉，自然可愛；君詩若鋪錦列繡，亦雕繢滿眼。斯時議者以延之靈運自潘岳陸機之後，文士莫及，江右稱潘陸，江左稱顏謝焉。
144 	顏謝而外，文人輩出：案晉宋之際，人才最盛，然當時人士如孔淳之臧壽雷次宗徐廣裴松之均通經史，宗少文周續之戴顒綜達儒玄，不僅以文章著。以傅亮宋書顏延之傳傅亮自以文義一時莫及，又宋書傅亮字季友，博涉經史，尤善文辭，武帝受命，表策文誥，皆亮辭也。範曄宋書範泰傳，好為文章，文集傳於世。子曄，字蔚宗，善為文章，為後漢書，其與甥侄書，謂諸序論不減過秦，非但不愧班氏，贊無一字空設，奇變不窮。袁淑宋書淑傳字陽源，文採遒逸縱橫有才辯，文集傳於世。子覬好學美才。又南史臨川王義慶傳亦謂太尉袁淑文冠當時。謝瞻宋書瞻傳字宣遠，六歲能屬文，文章之美，與從叔混族弟靈運相抗。又謝密傳云，瞻等才詞辯富。謝惠連宋書惠連傳十歲能屬文。靈運見其新文，每嘆曰，張華重生，不能易也。文章並行於世。謝莊宋書莊傳字希逸，七歲能屬文。袁淑嘆曰，江東無我，卿當獨步。著文章四百餘首行世。又殷淑儀傳謂謝莊作哀策文奏之，帝流涕曰，不謂當今復有此才。都下傳寫，紙墨為之貴。鮑照南史臨川王義慶傳云，照，字明遠，文辭贍逸。嘗為古樂府，文甚遒麗。元嘉中為河清頌，其敘甚工。史通人物篇亦謂鮑照文學宗府，馳名海內，方之漢代，褒朔之流。為尤工。謝莊鮑照詩文尤為後世所祖述，次則傅亮諸人。
145 	若陸展何長瑜宋書謝靈運傳東海何長瑜才亞惠連何承天南史承天傳所纂文及文集並傳於世。何尚之宋書尚之傳愛尚文義，老而不休。沈懷文宋書懷文傳少好玄理，善為文，集傳於世。弟懷遠頗閑文筆。王誕宋書誕傳少有才藻。王僧達宋書本傳云，少好學善屬文。王微宋書微傳字景玄，少善屬文，為文多古言，所著文集傳於世。張敷宋書敷傳好讀玄言，兼屬文論。王韶之王準之宋書韶之傳博學有文辭，宋武帝使領西省事，凡諸詔皆其詞。又云，宋朝歌詞，韶之所制也。文集行於世。又王準之傳云。贍於文詞。殷淳殷沖殷淡宋書淳傳愛好文義，未嘗違舍。弟沖有學義文辭。沖弟淡，大明中又以文章見知。江智深宋書本傳愛好文雅，辭採清贍。顏竣顏測南史顏延之傳延之曰，竣得臣筆，測得臣文。釋慧琳南史顏延之傳時沙門釋慧琳以才學為文帝所賞。亦其次也。
146 	又案宋代臣僚，若謝晦宋書本傳稱晦涉獵文義，時人以方楊德祖。蔡興宗宋書本傳文集傳於世。張永宋書本傳能為文章。江湛宋書湛傳愛文義。孔琳之宋書琳之傳少好文義。蕭惠開（宋書本傳云，涉獵文史。袁粲宋書本傳有清才，著妙德先生傳。劉□宋書本傳兼好文義。亦有文學。自是而外，別有鮑令暉工詩。荀伯子宋書本傳少好學，文集傳世。孔寧之宋書王華傳會稽孔寧之為文帝參軍，以文義見賞。謝恂宋書恂傳少與族兄莊齊名。荀雍羊璇之宋書謝靈運傳與弟惠連東海何長瑜潁川荀雍太山羊璇之以文章賞會，長瑜才亞惠連，雍璇之不及也。蘇寶南史王僧達傳時有蘇寶者，生本寒門，有文義之美。王曇生宋書王弘之傳子曇生好文義。顧願宋書顧顗之傳弟子願好學有才詞。江邃之南史江秉之傳宗人邃之有文義，撰文釋傳於世。袁炳齊書王智深傳陳郡袁炳有文學，為袁粲所知。卞鑠南史文學傳，鑠為袁粲主簿，好詩賦。吳邁遠南史文學傳邁遠好為篇章。王素南史素傳著蚿賦自況。諸人。又南史宋武穆傅皇后傳婦人吳郡韓蘭英有文辭，宋孝武時獻中興賦，附志於此。此可證宋代文學之盛矣。
147 	２９南史齊本紀『齊太祖高皇帝諱道成，姓蕭氏。博學善屬文，工草隸書。所著文詔，中書侍郎江淹撰次之。又詔東觀學士撰史林三十篇，魏文帝皇覽之流也。世祖武皇帝諱賾，高帝長子也。』武帝廟號世祖，此云高祖，高是世之誤。南齊書文惠太子傳『文惠太子長懋，世祖長子也。鬱林立，追尊為文帝。廟號世宗。』易離卦象曰『明兩作離，大人以繼明照於四方。』中宗以上哲興運，中宗不知何帝。案明帝號高宗，豈中為高之誤歟。齊書鬱林王紀『皇太后令曰，太祖以神武創業，草昧區夏；武皇以英明提極，經緯天人；文帝以上哲之資，體元良之重。』此彥和所本。
148 	３０紀評曰『闕當代不言，非惟未經論定，實亦有所避於恩怨之間。』參閱序志篇注。
149 	３１郝懿行曰『蔚映十代，並數蕭齊而言也。才略篇及於劉宋而止，故云九代而已。』校勘記『案曖當作僾，此用祭義僾然必有見乎其位文。』
150 	附　　錄
151 	裴子野雕蟲論
152 	宋明帝博好文章，通典作史。才思朗捷，常讀書奏，號稱七行俱下。每通典此下有國字。有禎祥及通典此下有行字。幸宴集，輒陳詩展義，且以命朝臣；其戎士武夫則託請不暇，困於課限，或買以應詔焉。於是天下向風，人自藻飾，雕蟲之藝，盛於時矣。梁鴻臚卿裴子野論曰：古者四始六義，總而為詩，既形四方之氣，且彰君子之志，勸美懲惡，王化本焉。後之作者，思存枝葉，繁華蘊藻，用以自通。若悱惻芳芬，楚騷為之祖，靡漫容與，相如和其音。由是隨聲逐影之儔，棄指歸而無執；賦詩歌頌，百帙五車，蔡應等之俳優，揚雄悔為童子，聖人不作，雅鄭誰分。其五言為家，則蘇李自出，曹劉偉其風力，潘陸固其枝葉。通典作柯爰及江左，稱彼顏謝，箴繡鞶悅，無取廟堂。宋初迄於元嘉，多為經史；大明之代，實好斯文，高才逸韻，頗謝前哲，波流相尚，滋有篤焉。自是閭閻年少，貴游總角，罔不擯落六藝，吟詠情性，學者以博依為急務，謂章句為專魯，淫文破典，斐爾為功。無被於管弦，非止乎禮儀，深心主卉木，遠致極風雲，其興浮，其志弱，切而不要，隱而不深，討其歸途，亦有宋之遺風也。若季子聆音，則非興國；鯉也趨室，必有不敢。荀卿有言，亂代之徵，文章匿而採，豈斯之謂乎！
153 	梁簡文帝與湘東王書
154 	吾輩亦無所游賞，止事披閱，性既好文，時復短詠，雖是庸音，不能閣筆，有慚伎癢，更同故態。比見京師文體，儒鈍殊常，競學浮疏，爭為闡緩，玄冬修夜，思所不得，既殊比興，復背風騷。若夫六典三禮，所施則有地；吉兇嘉賓，用之則有所；未聞吟詠情性，反擬內則之篇；操筆寫志，更摹酒誥之作；遲遲春日，翻學歸藏；湛湛江水，遂同大傳。吾既拙於為文，不敢輕有掎摭，但以當世之作，歷方古之才人，遠則揚馬曹王，近則潘陸顏謝，而觀其遣辭用心，了不相似。若以今文為是，則古文為非；若昔賢可稱，則今體宜棄；俱為盍各，則未之敢許。
155 	又時有效謝康樂裴鴻臚文者，亦頗有惑焉。何者？謝客吐言天拔，出於自然，時有不拘，是其糟粕；裴氏乃是良史之才，了無篇什之美。是為學謝則不屆其精華，但得其冗長；師裴則蔑絕其所長，惟得其所短。謝故巧不可階，裴亦質不宜慕。故胸馳臆斷之侶，好名忘實之類，方分肉於仁獸，逞卻克於邯鄲，入鮑忘臭，效尤致禍。決羽謝生，豈三千之可及；伏膺裴氏，懼兩唐之不傳。故玉徽金銑，反為拙目所嗤，巴人下里，更合郢中之聽。陽春高而不和，妙聲絕而不尋，竟不精討錙銖，覈量文質，有異巧心，終愧妍手。南史作妍耳。是以握瑜懷玉之士，瞻鄭邦而知退，章甫翠履之人，望閩鄉而嘆息。詩既若此，筆又如之。徒以煙墨不言，受其驅染，紙札無情，任其搖襞，甚矣哉，文之橫流，一至於此。至如近世謝朓沈約之詩，任昉陸倕之筆，斯實文章之冠冕，述作之楷模。張士簡之賦，周升逸之辯，亦成佳手，難可復遇。文章未墜，必有英絕，領袖之者，非弟而誰。每欲論之，無可與語，思吾子建，一共商榷，辨茲清濁，使如涇渭，論茲月旦，類彼汝南，朱丹既定，雌黃有別，使夫懷鼠知慚，濫竽自恥。譬斯袁紹，畏見子將，同彼盜牛，遙羞王烈。相思不見，我勞如何。梁書庾肩吾傳時太子與湘東王書論之。
156 	李諤上書正文體
157 	臣聞古先哲王之化民也，必變其視聽，防其嗜欲，塞其邪放之心，示以淳和之路。五教六行，為訓民之本，詩書禮易，為道義之門。故能家復孝慈，人知禮讓，正俗調風，莫大於此。其有上書獻賦，制誄鐫銘，皆以褒德序賢，明勛證理，茍非懲勸，義不徒然。降及後代，風教漸落，魏之三祖，更尚文詞。忽君子之大道，好雕蟲之小藝。下之從上，有同影響，競騁文華，遂成風俗。江左齊梁，其弊彌甚，貴賤賢愚，唯務吟詠，遂復遺理存異，尋虛逐微，競一韻之奇，爭一字之巧。連篇累牘，不出月露之形，積案盈箱，唯是風雲之狀。世俗以此相高，朝廷據茲擢士，祿利之路既開，愛尚之情愈篤。於是閭里童昏，貴游總丱，未窺六甲，先制五言，至如羲皇舜禹之典，伊傅周孔之說，不復關心，何嘗入耳。以傲誕為清虛，以緣情為勛績，指儒素為古拙，用詞賦為君子，故文筆日繁，其政日亂。良由棄大聖之軌模，構無用以為用也。損本逐末，流遍華壤，遞相師祖，久而愈扇。
158 	及大隋受命，聖道聿興，屏黜輕浮，遏止華偽，自非懷經抱質，志道依仁，不得引預搢紳，參廁纓冕。開皇四年，普詔天下公私文翰，並宜實錄，其年九月，泗州刺史司馬幼之文表華艷，付所司治罪。自是公卿大臣，咸知正路，莫不鉆仰墳素，棄絕華綺，進先王之令典，行大道於茲世。如聞外州遠縣，仍踵弊風選吏舉人，未遵典則。至有宗黨稱孝，鄉曲歸仁，學必典謨，交不茍合，則擯落私門，不加收齒；其學不稽古，逐俗隨時，作輕薄之篇章，結朋黨而求譽，則選充吏職，舉送天朝。蓋由縣令刺史，未行風教，猶挾私情，不存公道。臣既忝憲司，職當糾察，若聞風即劾，恐掛網者多，請勒諸司，普加搜訪，有如此者。具狀送臺。隋書李諤傳
159 	阮元四六叢話後序
160 	昔考工有言，青與白謂之文，赤與白謂之章。良以言必齊偕，事歸鏤繪，天經錯以地緯，陰偶繼夫陽奇。故虞廷採色，臣鄰施其璪火，文王壽考，詩人美其追琢，以質雜文，尚曰彬彬，以文被質，乃稱戫戫，文之與質，從可分矣。懿夫人文大著，肇始六經，典墳丘索，無非體耍之辭，禮樂詩書，悉著立誠之訓，商瞿觀象於文言，丘明振藻於簡策，莫不訓辭爾雅，音韻相諧。至於命成潤色，禮舉多文，仰止尼山，益知宗旨，使其文章正體，質實無華，是犬羊虎豹，翻追棘子之談，黼黻青黃，見斥莊生之論也。周末諸子奮興，百家並騖，老莊傳清凈之旨，孟荀析善惡之端，商韓刑名，呂劉雜體，若斯之類，派別子家，所謂以立意為宗，不以能文為本者也。至於縱橫極於戰國，春秋紀於楚漢，馬班創體，陳範希蹤，是為史家，重於序事，所謂傳之簡牘，而事異篇章者也。夫以子若彼，以史若此，方之篇翰，實有不同。是惟楚國多才，靈均特起，賦繼孫卿之後，詞開宋玉之先，隱耀深華，驚採絕艷。故聖經賢傳，六藝於此分途，文苑詞林，萬世咸歸範圍矣。洎夫賈生枚叔，並轡漢初，相如子云，聯鑣西蜀；中興以後，文雅尤多，孟堅季長之倫，平子敬通之輩；綜兩京文賦諸家，莫不洞穴經史，鉆研六書，耀採騰文，駢音麗字。故雕蟲繡帨，擬經者雖改脩塗，月露風雲，變本者妄執笑柄也。建安七子，才調輩興，二祖陳王，亦儲盛藻，握徑寸之靈珠，享千金於荊玉。至於三張二陸太沖景純之徒，派雖弱於當塗，音尚聞夫正始焉。
161 	文通希範，並具才思，彥升休文，肇開聲韻。輕重之和，擬諸金石，短長之節，雜以咸韶，蓋時會使然，故元音盡洩也。孝穆振採於江南，子山遷聲於河北，昭明勒選，六代範此規模，彥和著書，千古傳此科律。迄於陳隋，極傷靡敝，天監大業之間，亦斯文升降之會哉。唐初四傑，並駕一時，式江薛之靡音，追庾徐之健筆。若夫燕許之宏裁，常楊之巨制，會昌一品之集，元白長慶之編，莫不並掞龍文，聯登鳳閣。至於宣公翰苑之集，篤摯曲暢，國事賴之，又加一等矣。義山飛卿以繁縟相高，柯古昭諫以新博領異，駢儷之文，斯稱極致。趙宋初造，鼎臣大年，猶沿唐舊，歐蘇王宋，始脫恆蹊。以氣行則機杼大變，驅成語則光景一新。然而衣辭錦繡，布帛傷其無華，工謝雕幾，□業呈其樸鑿。南渡以還，浮溪首倡。野處西山，亦稱名集，渭南北海，並號高文，雖新格別成，而古意寖失。元之袁揭，冕弁一世，則又揚南宋餘波，非復三唐雅調也。載稽往古，統論斯文，日月以對待曜採，草木以錯比成華，玉十□而皆雙，錦百兩而名匹，明堂斧藻，視畫績以成文，階戺笙篩，聽鏗鋐而應節。自周以來，體格有殊，文章無異。若夫昌黎肇作，皇李從風，歐陽自興，蘇王繼軌，體既變而異今，文乃尊而稱古。綜其議論之作，並升荀孟之堂，核其敘事之辭，獨步馬班之室。拙目妄譏其紕繆，儉腹徒襲為空疏，實沿子史之正流，循經傳以分軌也。考夫魏文典論，士衡賦文，摯虞析其流別，任昉溯其原起，莫不精嚴體制；評□才華，豈知古調已遙，矯枉或過，莫守彥和之論，易為真氏之宗矣。

《卷十》[View] [Edit] [History]
1 	物色第四十六１
2 	春秋代序，陰陽慘舒，物色之動，心亦搖焉。蓋陽氣萌而玄駒步，陰律凝而丹鳥羞，微蟲猶或入感，四時之動物深矣２。若夫珪璋挺其惠心，英華秀其清氣，物色相召，人誰獲安３！是以獻歲發春，悅豫之情暢；滔滔孟夏，鬱陶之心凝；天高氣清，陰沈之志遠；霰雪無垠，矜肅之慮深；歲有其物，物有其容；情以物遷，辭以情發。辭以情發。一葉且或迎意，蟲聲有足引心。況清風與明月同夜，白日與春林共朝哉４！
3 	是以詩人感物，聯類不窮。流連萬象之際，沈吟視聽之區；寫氣圖貌，既隨物以宛轉；屬採附聲，亦與心而徘徊５。故灼灼狀桃花之鮮，依依盡楊柳之貌，杲杲為出日之容，瀌瀌鈴木云當作麃麃擬雨雪之狀，喈喈逐黃鳥之聲，喓喓學草蟲之韻。皎日嘒星，一言窮理；參差沃若，兩字窮形。並以少總多，情貌無遺矣。雖復思經千載，將何易奪６。及離騷代興，觸類而長，物貌難盡，故重沓舒狀，於是嵯峨之類聚，葳蕤之群積矣７。及長卿之徒，詭勢瓖聲，模山範水，字必魚貫，所謂詩人麗則而約言，辭人麗淫而繁句也８。
4 	至如雅詠棠華，或黃或白；騷述秋蘭，綠葉紫莖；凡擒表五色，貴在時見，若青黃屢，出繁則繁而不珍９。
5 	自近代以來，文貴形似，窺情風景之上，鉆貌草木之中。吟詠所發，志惟深遠；體物為妙，功在密附。故巧言切狀，如印之印泥，不加雕削，而曲寫毫芥。故能瞻言而見貌，印疑作即字而知時也１０。然物有恆姿，而思無定檢，或率爾造極，或精思愈疏。且詩騷所標，並據要害，故後進銳筆，怯於爭鋒。莫不因方以借巧，即勢以會奇，善於適要，則雖舊彌新矣１１。是以四序紛回，而入興貴閑；物色雖繁，而析辭尚簡；使味飄飄而輕舉，情曄曄而更新。古來辭人，異代接武，莫不參伍以相變，因革以為功，物色盡而情有餘者，曉會通也１２。若乃山林皋壤，實文思之奧府，略語則闕，詳說則繁。然屈平所以能洞監孫云吳曾能改齋漫錄卷七引無能字監字風騷之情者，抑亦江山之助乎１３！
6 	贊曰：山沓水匝，樹雜雲合。目既往還，心亦吐納。春日遲遲，秋風颯颯。情往似贈，興來如答１４。
7 	１　文選賦有物色類。李善注曰『四時所觀之物色而為之賦。』又云『有物有文曰色，風雖無正色，然亦有聲。』本篇當移在附會篇之下，總術篇之上。蓋物色猶言聲色，即聲律篇以下諸篇之總名，與附會篇相對而統於總術篇，今在卷十之首，疑有誤也。
8 	２　大戴禮記夏小正篇『十有二月玄駒賁。玄駒也者，螘也。賁者何也？走於地中也。八月，丹鳥羞白鳥。丹鳥也者，謂丹良也。白鳥也者，謂蚊蚋也。羞也者，進也，不盡食也。』月令正義『丹良未知何物，皇氏以為是螢火。』按丹良即螳蜋之轉音，丹良即螳蜋也。八月螢食蚊蚋，恐無是理。
9 	３　惠與慧通。鐘嶸詩品序上『氣之動物，物之感，人故搖蕩性精，形諸舞詠。』４　楚辭招魂亂辭『獻歲發春兮，汨吾南征。』王注『獻進，言。歲始來進，春氣奮揚，萬物皆感氣而生，自傷放逐，獨南行也。』九章懷沙『滔滔孟夏兮，草木莽莽。』王注『滔滔，盛陽貌也。史記作陶陶。』九辯『泬寥兮，天高而氣清。』九章涉江『霰雪紛其無垠兮。』淮南子說山訓『見一葉落，而知歲之將暮。』５　紀評曰『隨物宛轉，與心徘徊八字，極盡流連之趣，會此，方無死句。』６　毛詩周南桃夭『桃之夭夭，灼灼其華。』傳曰『灼灼，華之盛也。』小雅採薇『昔我往矣，楊柳依依。』衛風伯兮『其雨其雨，杲杲日出。』傳曰『杲杲然日復出矣。』小雅角弓『雨雪瀌瀌。』箋曰『雨雪之盛瀌瀌然。』周南葛覃『黃鳥於飛，集於灌木，其鳴喈喈。』傳曰『喈喈，和聲之遠聞也。』召南草蟲『喓喓草蟲，趯趯阜螽。』傳曰『喓喓，聲也。』王風大車『謂予不信，有如皦日。』傳曰『皦，白也。』召南小星『嘒彼小星，維參與昴。』傳曰『嘒，微貌，小星眾無名者。』一言即一字也。周南關雎『參差荇菜，左右流之。』正義曰『后妃言此參差然不齊之荇菜，須嬪妾左右佐助而求之。』衛風氓『桑之未落，其葉沃若。』傳曰『沃若，猶沃沃然。』古人形狀之詞，確有心會神領，百思而無得移易者，朱謀□駢雅網羅甚富，可資採獲。
10 	７　詮賦篇云『及靈均唱騷，始廣聲貌。』８　司馬相如上林賦『蕩蕩乎八川分流，相背而異態。……汨乎混流，順阿而下，赴隘□之口，觸穹石，激堆埼。沸乎暴怒，洶湧彭湃，滭弗宓汨，逼側泌瀄……於是乎崇山矗矗，巃嵷崔巍，深林巨木，嶄巖嵾嵯，九嵕□嶭，南山峨峨，……』狀貌山川，皆連接數十百字，漢賦此類極多，所謂字必魚貫也。法言吾子篇『詩人之賦麗以則，辭人之賦麗以淫。』９　小雅裳裳者華『裳裳者華，或黃或白。』箋曰『華或有黃者，或有白者，興明王之德，時有駮而不純。』楚辭九歌少司命『秋蘭兮青青，綠葉兮紫莖。』此言五色之字不可屢見，黃鳥度青枝，所以見譏於記室也。時見猶云偶見。
11 	１０明詩篇云『宋初文詠，體有因革，莊老告退，而山水方滋。……情必極貌以寫物，辭必窮力而追新，此近世之所競也。』續漢書祭祀志上『以水銀合金以為泥，玉璽一方，寸二分。』印當作即。文鏡秘府論曰『形似體者。謂貌其形而得其似。可以妙求，難以粗測者是。』１１黃叔琳曰『化臭腐為神奇，秘妙盡此。』１２紀評『四序紛回四語尤精。凡流傳佳句，都是有意無意之中，偶然得一二語，都無累牘連篇苦心力造之事。』可參閱通變篇。
12 	１３水經注江水篇『江水又東逕歸鄉縣故城北。』袁山松曰『父老傳言原既流放，忽然蹔歸，鄉人喜悅，因名曰歸鄉。抑其山秀水清，故出□異，地險流疾，故其性亦隘。詩曰「惟岳降神，生甫及申。」信與。』余謂山松此言，可謂因事而立證，恐非名縣之本旨矣。黃宗羲景州詩集序云『詩人萃天地之清氣，以月露風雲花鳥為其性情，其景與意，不可分也。月露風雲花鳥之在天地間，俄頃滅沒，而詩人能結之不散；常人未嘗不有月露風雲花鳥之詠，非其性情，極雕繪而不能親也。』１４紀評『諸贊之中，此為第一。』
13 	才略第四十七１
14 	九代之文，富矣盛矣；其辭令華採，可略而詳也。虞夏文章，則有皋陶六德，夔序八音，益則有贊，五子作歌，辭義溫雅，萬代之儀表也２。商周之世，則仲虺垂誥，伊尹敷訓，吉甫之徒，並述詩頌，義固為經，文亦師矣３。及乎春秋大夫，則修辭聘會，磊落如瑯玕之圃，焜燿似縟錦之肆，薳敖元作教曹改擇楚國之令典，隨會講晉國之禮法，趙衰元作襄曹改以文勝從饗，國僑以修辭扜鄭，子太叔美秀而文，公孫揮鈴木云嘉靖本梅本岡本作翬善於辭令，皆文名之標者也４。戰代任武，而文士不絕；諸子以道術取資，屈宋以楚辭發採，樂毅報書辨以義，範雎上書密而至，蘇秦歷說壯而中，李斯自奏麗而動，若在文世，則揚班儔矣５。荀況學宗而象物名賦，文質相稱，固巨儒之情也６。
15 	漢室陸賈，首案奇採，賦孟春而選典誥，其辯之富矣７。賈誼才穎，陵軼飛兔，議愜而賦清，豈虛至哉８！枚乘之七發，鄒陽之上書，膏潤於筆，氣形於言矣９。仲舒專儒，子長純史，而麗縟成文，亦詩人之告哀焉１０。相如好書，師範屈宋，洞入誇艷，致名辭宗。然覆取精意，理不勝辭，故揚子以為文麗用寡者長卿，誠哉是言也１１！王褒構採，以密巧為致，附聲測貌，冷然可觀１２。子雲屬意，辭人疑誤最深，觀其涯度幽遠，搜選詭麗，而竭才以鉆思，故能理贍而辭堅矣１３。桓譚著論，富號猗頓，宋弘稱薦，爰比相如，而集靈諸賦，偏淺無才，故知長於諷論，鈴木云疑當作諭不及麗文也１４。敬通雅好辭說，而坎壈盛世，顯志自序，亦蚌病成珠矣１５。二班兩劉，弈葉繼採，舊說以為固文優彪，歆學精向，然王命清辯，新序該練，璇璧產於昆岡，亦難得而逾本矣１６。傅毅崔駰，光採比肩，瑗寔踵武，能鈴木雲梅本岡本作龍世厥風者矣１７。杜篤賈逵，亦有聲於文，跡其為才，崔傅之末流也１８。李尤元作充王改黃雲案馮本作尤賦銘，志慕鴻裁，而才力沈膇，垂翼不飛１９。馬融鴻儒，思洽識一作登高，吐納經範，華實相扶２０。王逸博識有功，而絢採無力。延壽繼志，瓖穎獨標，其善圖物寫貌，豈枚乘之遺術歟２１！張衡通贍，蔡邕精雅，文史彬彬，隔世相望。是則竹柏異心而同貞，金玉殊質而皆寶也２２。劉向之奏議，旨切而調緩；趙壹之辭賦，意繁而體疏；孔融氣盛於為筆，禰衡思銳於為文，有偏美焉２３。潘勖憑經以騁才，故絕群於錫命；王朗發憤以託志，亦致美於序銘２４。然自卿淵已前，多俊才而不課學２５；雄向以後，頗引書以助文；此取與之大際，其分不可亂者也２６。
16 	魏文之才，洋洋清綺，舊談抑之，謂去植千里，然子建思捷而才□，詩麗而表逸；子桓慮詳而力緩，故不競於先鳴。而樂府清越，典論辯要，迭用短長，亦無懵焉。但俗情抑揚，雷同一響，遂令文帝以位尊減才，思王以勢窘益價，未為篤論也２７。仲宣溢才，捷而能密，文多兼善，辭少瑕累，摘其詩賦，則七子之冠冕乎２８！琳瑀以符檄擅聲；徐幹以賦論標美；劉楨情高以會採；應瑒學優以得文；路粹楊修，頗懷筆記之工；丁儀邯鄲，亦含論述之美；有足算焉２９。劉劭趙都，能攀於前修；何晏景福，克光於後進；休璉風情，則百壹標其志；吉甫文理，則臨丹成其採；嵇康師心以遺鈴木雲梅本校遺疑作造論，阮籍使氣以命詩，殊聲而合響，異翮而同飛３０。
17 	張華短章，弈弈鈴木云嘉靖本梅本岡本作奕奕清暢，其鷦鷯寓意，即韓非之說難也３１。左思奇才，業深覃思，盡銳於三都，拔萃於詠史，無遺力矣３２。潘岳敏給，辭自疑作旨鈴木云諸本作自和暢，鐘美於西征，賈餘於哀誄，非自外也３３。陸機才欲窺深，辭務索廣，故思能入巧，而不制繁。士龍朗練，元作陳王青蓮改以識檢亂，故能布採鮮凈，敏於短篇３４。孫楚綴思，每直置以疏通；摯虞述懷，必循規以溫雅；其品藻流別，有條理焉３５。傅玄篇章，義多規鏡；長虞筆奏，世執剛中；並楨汪作杶幹之實才，非群華之韡萼也３６。成公子安選鈴木云當作撰賦而時美，夏侯孝若具體而皆微，曹攄清靡於長篇，季鷹辨切於短韻，各其善也３７。孟陽景陽，才綺而相埒，可謂魯衛之政，兄弟之文也３８。劉琨雅壯而多風，盧諶情發而理昭，亦遇之於時勢也３９。景純艷逸，足冠中興，郊賦既穆穆以大觀，仙詩亦飄飄而凌雲矣４０。庾元規之表奏，靡密以閑暢；溫太真之筆記，循理而清通；亦筆端之良工也４１。孫盛干寶，元作子實文勝為史，準的所擬，志乎典訓，戶牖雖異，而筆彩略同４２。袁宏發軫以高驤，故卓出而多偏；孫綽規旋以矩步，故倫序而寡狀；殷仲文之孤疑作秋顧校作秋興，謝叔源之閑情，並解散辭體，縹渺浮音。雖滔滔風流，而大澆文意４３。
18 	宋代逸才，辭翰鱗萃，世近易明，無勞甄序４４。觀夫後漢才林，可參西京；晉世文苑，足儷鄴都；然而魏時話言，必以元封為稱首；宋來美談，亦以建安為口實；何也？豈非崇文之盛世，招才之嘉會哉。嗟夫，此古人所以貴乎時也４５！
19 	贊曰：才難然乎，性各異稟。一朝綜文，千年凝錦。餘採徘徊，遺風籍鈴木云嘉靖本作藉甚。無曰紛雜，皎然可品。
20 	１　紀評曰『時序篇總論其世，才略篇各論其人。』２　書皋陶謨『日嚴祇敬，六德亮採有邦。』傳曰『有國諸侯，日日嚴敬其身，敬行六德，以信治政事，則可以為諸侯。』舜典『帝曰夔，命汝典樂，教胄子。八音克諧，無相奪倫。』大禹謨『益贊於禹曰，惟德動天，無遠弗屆。滿招損，謙受益，時乃天道。帝初於歷山往於田，日號泣於旻天。於父母，負罪引慝，祇載見瞽瞍，夔夔齋慄。瞽瞍亦允若。至誠感神，矧茲有苗。』五子之歌見明詩篇注。
21 	３　仲虺之誥序曰『湯歸自夏至於大垌，仲虺作誥。』伊訓序曰『成湯既沒，太甲元年，伊尹作伊訓。』詩大雅崧高烝民韓奕江漢皆尹吉甫美宣王而作。文亦師矣句有缺字，疑師字上脫一足字。
22 	４　左傳宣公十二年隨武子曰『蒍敖為宰，擇楚國之令典，百官象物而動，軍政不戒而備，能用典矣。』宣公十六年『晉士會平王室，王享之，殽蒸。武子私問其故。王聞之，召武子曰「王享有體薦，宴有折俎，公當享，卿當宴，王室之禮也。」武子歸而講求典禮，以修晉國之法。』僖公二十三年『秦穆享公子重耳。子犯曰「吾不如衰之文也，請使衰從。」公子賦河水，公賦六月。趙衰曰「重耳拜賜。」公子降拜，稽首；公降一級而辭焉。衰曰「君稱所以佐天子者命重耳，重耳敢不拜。」』襄公三十一年『子產之從政也，擇能而使之。馮簡子能斷大事，子太叔美秀而文，公孫揮能知四國之為，而辨其大夫之族姓，班位，貴賤，能否，而又善為辭令。』子產修辭捍鄭，見徵聖篇注。
23 	５　燕策二『昌國君樂毅為燕昭王合五國之兵而攻齊，下七十餘城，盡郡縣之以屬燕。三城未下，而燕昭王死，惠王即位，用齊人反間，疑樂毅而使騎劫代之將，樂毅奔趙；趙封以為望諸君。燕王悔，乃使人讓樂毅，且謝之，望諸君乃使人獻書報燕王曰：臣不佞，不能奉承先王之教，以順左右之心，恐抵斧質之罪，以傷先王之明，而又害於足下之義，故遁逃奔趙，自負以不肖之罪，故不敢為辭說。今王使使者數之罪，臣恐侍御者不察先王之所以畜幸臣之理，而又不白於臣之所以事先王之心，故敢以書對。
24 	臣聞賢聖之君，不以祿私其親，功多者授之；不以官隨其愛，能當者處之。故察能而授官者，成功之君也；論行而結交者，立名之士也。臣以所學者觀之，先王之舉錯，有高世之心，故假節於魏王，而以身得察於燕。先王過舉，擢之乎賓客之中，而立之乎群臣之上，不謀於父兄，而使臣為亞卿。臣自自以為奉令承教，可以幸無罪矣，故受命而不辭。先王命之曰：我有積怨深怒於齊，不量輕弱而欲以齊為事。臣對曰：夫齊，霸國之餘教也。而驟勝之遺事也。閑於兵甲，習於戰攻，王若欲攻之，則必舉天下而圖之。舉天下而圖之，莫徑於結趙矣，且又淮北宋地，楚魏之所同願也，趙若許約，楚魏宋盡力，四國攻之，齊可大破也。先王曰善。
25 	臣乃口受令，具符節，南使臣於趙。顧返命，起兵隨而攻齊。以天之道，先王之靈，河北之地隨先王舉而有之於濟上。濟上之軍，奉令擊齊，大勝之，輕卒銳兵，長驅至國，齊王逃遁走莒，僅以身免，珠玉財寶車甲珍器盡收入燕，大呂陳於元英，故鼎返於歷室，齊器設於寧臺，薊丘之植植於汶篁，當作薊丘植乎汶篁。自五伯以來，功未有及先王者也。先王以為愜其志，以臣為不頓命，故裂地而封之，使之得比乎小國諸侯。
26 	臣不佞，自以為奉令承教，可以幸無罪矣，故受命而弗辭。臣聞賢明之君，功立而不廢，故著於春秋；蚤知之士，名成而不毀，故稱於後世。若先王之報怨雪恥，夷萬乘之強國，收八百歲之蓄積，及至棄群臣之日，餘令詔後嗣之遺義，執政任事之臣，所以能循法令順庶孽者，施及萌隸，皆可以教於後世。臣聞善作者不必善成，善始者不必善終。昔者伍子胥說聽乎闔閭，故吳王遠跡至於郢；夫差弗是也，賜之鴟夷而浮之江。故吳王夫差不悟先論之可以立功，故沈子胥而不悔。子胥不蚤見主之不同量，故入江而不改。夫免身全功以明先王之跡者，臣之上計也，離毀辱之非，墮先王之名者，臣之所大恐也，臨不測之罪，以幸為利者，義之所不敢出也。臣聞古之君子，交絕不出惡聲；忠臣之去也，不潔其名；臣雖不佞，數奉教於君子矣。恐待御者之親左右之說而不察疏遠之行也，故敢以書報，唯君之留意焉。』範睢上秦昭王書，李斯諫逐客書引見論說篇注。蘇秦說辭見史記本傳及戰國策，不復引。
27 	６　荀卿賦見詮賦篇注。』７　漢志陸賈賦三篇，當有篇名孟春者，彥和時尚存，今則無可考矣。札移十二云『選典誥當作進典語。諸子篇云「陸賈典語」並誤以新語為典語也。進選語誥，皆形近而誤。』據孫說當作進新語。
28 	８　漢書賈誼傳『文帝召誼為博士。是時誼年二十餘，最為少。每詔令議下，諸老先生未能言，誼盡為之對，人人各如其意所出。諸生於是以為能。』呂氏春秋離俗覽『飛兔要裏，古之駿馬也。』９　枚乘見雜文篇注。鄒陽見時序篇注。
29 	１０藝文類聚三十有董仲舒士不遇賦，司馬遷悲士不遇賦。詩小雅四月『君子作歌，維以告哀。』箋云『告哀，言勞病而愬之。』１１漢書司馬相如傳『少時好讀書。』法言君子篇『文麗用寡長卿也。』覆疑當作覈。
30 	１２駢儷之文，始於王袖聖主得賢臣頌。故云以密巧為致。莊子逍遙游『夫列子御風而行，冷然善也。』郭注『冷然，輕妙之貌。』１３漢書揚雄傳『雄少而好學……默而好深湛之思。』子雲多知奇字，亦所謂搜選詭麗也。搜選詭麗，辭深也；涯度幽遠，義深也。辭人最深，人當作義，俗寫致訛。
31 	１４論衡佚文篇『挾桓君山之書，富於積猗頓之財。』後漢書宋弘傳『帝嘗問弘通博之士。弘薦沛國桓譚，才學洽聞，幾能及揚雄劉向父子。』此云爰比相如，恐誤。藝文類聚七十八載譚仙賦曰：余少時為郎，從孝成帝出祠甘泉河東，見部先置華陰集靈宮。宮在華山下，武帝所造，欲以懷集仙者王喬赤松子，故名殿曰存仙。端門南向山，署夫王喬赤松，呼則出故，翕則納新；夭矯經引，積氣關元；精神周洽，鬲塞流通；乘凌虛無，洞達幽明；諸物皆見，玉女在旁；仙道既成，神靈攸迎。乃驂駕青龍，赤騰為歷；躇玄厲之嶊嶵，有似乎鸞鳳之翔飛。集於膠葛之宇，泰山之臺；吸玉液，食華芝，漱玉漿，飲金醪。出宇宙，與雲浮，灑輕霧，濟傾崖，觀滄川而升天門，馳白鹿而從麒麟，周覽八極，還崦華壇。泛泛乎，濫濫乎，隨天轉旋，容容無為，壽極乾坤。
32 	１５後漢書馮衍傳『衍得罪，不得志，乃作賦自厲，命其篇曰顯志。顯志者，言光明風化之情，昭章玄妙之思也。』賦文載本傳不復錄。淮南子說林訓『明月之珠，蚌之病而我之利也。』１６王命論，見論說篇注。新序，見諸子篇注。
33 	１７崔駰崔瑗崔寔，見時序篇注。
34 	１８後漢書賈逵傳『逵所著經傳義詁及論難百餘萬言。又作詩，頌，誄，書，連珠，酒令，凡九篇，學者宗之。後世稱為通儒。』又文苑杜篤傳『篤所著賦，誄，吊，書，贊，七言，女誡，及雜文，凡十八篇。又著明世論十五篇。』本傳載其論都賦一篇。
35 	１９黃注『原作李充。按後漢獨行傳，李充，陳留人，不言有著述；晉中興書，李充，江夏人，著學箴。然此在賈逵之後，馬融之前，則李尤也。尤在和帝時，拜蘭臺令史，有函谷諸賦，並車諸銘。而賈逵仕明帝時，馬融仕順桓時，以序觀之，乃李尤無疑。』左傳成公六年『獻子曰「民愁則墊隘，於是乎有沈溺重膇之疾。」』易明夷初九『明夷於飛，垂其翼。』２０後漢書馬融傳『融才高博洽，為世通儒。所著賦，頌，碑，誄，書記，表奏，七言，琴歌，對策，遺令凡二十一篇。』２１後漢書文苑王逸傳『王逸，字叔師，南郡宜城人也。著楚辭章句行於世。其賦，誄，書，論，及雜文，凡二十一篇。又作漢詩百二十三篇。子延壽，字文考，有□才，少游魯國，作靈光殿賦。後蔡邕亦造此賦，未成；及見延壽所為，甚奇之。遂輟翰而已。曾有異夢，意惡之，乃作夢賦以自厲，後溺水死，時年二十餘。』２２後漢書張衡傳『衡所著詩，賦，銘，七言，靈憲，應間，七辯，巡誥，懸圖，凡三十二篇。及為侍中，上疏請得專事東觀，收檢遺文，畢力補綴。書數上，竟不聽。及後之著述，多不詳典，時人追恨之。』範曄論曰『崔瑗之稱平子曰，數術窮天地，制作侔造化。』章懷注，瑗撰平子碑文也。又蔡邕傳『邕所著詩，賦，碑，誄，銘，贊，連珠，箴，吊，論議，獨斷，勸學，釋誨，敘樂，女訓，篆勢，祝文，章表，書記，凡百四篇，傳於世。』又曰『邕前在東觀，與盧植韓說等撰補後漢記，會遭事流離，不及得成，因上書自陳，奏其所著十意。』範曄贊曰『邕實慕靜，心精辭綺。』２３漢書劉向傳『向自見得信於上，故常顯訟宗室，譏刺王氏，及在位大臣；其言多痛切，發於至誠。』旨切調緩，向文確評。後漢書文苑趙壹傳載其窮鳥賦一篇；賦末系詩二首。其一曰『河清不可俟，人命不可延。順風激靡草，富貴者稱賢。文籍雖滿腹，不如一囊錢。伊優北堂上，抗臟倚門邊。』其二曰『勢家多所宜，咳唾自成珠；被褐懷金玉，蘭蕙化為芻。賢者雖獨悟，所因在群愚。且各守爾分，勿復空馳驅。哀哉復哀哉，此是命矣夫！』所謂體疏，殆此類也。文選採錄孔融書表，是氣盛於為筆之證。禰衡作鸚鵡賦，文無加點，辭採甚麗，是思銳於為文也。
36 	２４潘勖九錫文見詔策篇注。魏志王朗傳『朗著奏議論記，咸傳於世。』序銘未聞。
37 	２５案史通雜說下引俊才作役才，是。
38 	２６事類篇曰『及揚雄百官箴，頗酌於詩書；劉歆遂初賦，歷敘於紀傳；漸漸綜採矣。至於崔班張蔡，遂捃摭經史，華實布濩，因書立功，皆後人之範式也。』２７鐘嶸列思王於中品，文帝於中品。明詩篇曰『兼善則子建仲宣。』是彥和之意，亦以子建詩優於文帝也。而樂府清越，典論辨要，則亦特有所長，不得一概抑之。彥和此說，誠是篤論。
39 	２８文選曹植王仲宣誄曰『強記洽聞，幽贊微言；文若春華，思若湧泉；發言可詠，下筆成篇。』詩品云『陳思以下，楨稱獨步。』又云『公乾升堂，思王入室。』而稱仲宣為『在曹劉間，別構一體，方陳思不足，比魏文有餘。』仲偉與彥和，小有出入。姚範援鶉堂筆記三十九『仲宣續自善於辭賦，惜其體弱，不足起其文。按體弱未必論文，疑即魏志粲傳所云「貌寢而體弱」也。又魏略亦有「元瑜病於體弱」之語。』２９陳琳見檄移篇注。阮瑀見章表篇書記篇注。全三國文五十五中論序曰『君之性常欲損世之有餘，益俗之不足。見辭人美麗之交，並時而作，曾無闡弘大義，敷散道教，上求聖人之中，下救流俗之昏者。故廢詩賦頌銘贊之文，著中論之書二十篇。』典論論文『乾之玄猿漏卮圓扇橘賦，雖張蔡不過也。』文選謝靈運擬魏太子鄴中集詩序『劉楨卓犖偏人，而文最有氣，所得頗經奇。』文選文帝與吳質書『德璉常斐然有述作之意，其才學足以箸書。』魏志王粲路粹注傳『粹後為軍謀祭酒，與陳琳阮瑀等典記室，誣奏孔融而殺之。見奏啟篇融誅之後，人睹粹所作，無不嘉其才而畏其筆也。』又陳思王植傳注引典略曰『楊脩，字德祖，建安中舉孝廉，除郎中；丞相請署倉曹屬主簿。是時軍國多事，脩總知內外，事皆稱意。』又引魏略曰『丁儀，字正禮，太祖闢儀為掾，到與論議，嘉其才朗。』藝文類聚五十四載儀刑禮論一篇。王粲傳注引魏略曰『邯鄲淳，字子叔，博學有才章。』藝文類聚十載淳受命述。
40 	３０劉劭趙都賦見事類篇注。文選何平叔景福殿賦注引典略曰『魏明帝將東巡，恐夏熱，故許昌作殿，名曰景福。既成，命人賦之。平叔遂有此作。』應璩百壹詩見明詩篇注。李詳黃注補正『吉甫，晉應貞字。貞有臨丹賦，見類聚八。』嵇康養生論見文選。本集有答向子期難養生論，聲無哀樂論。釋私論，管蔡論，明膽論，難張遼叔自然好學論，難張遼叔宅無吉兇攝生論，答張遼叔釋難宅無吉兇攝生論。魏晉群才，叔夜作論為最富矣。晉書阮籍傳『籍容貌瓖傑，志氣宏放，傲然獨得，任性不羈，而喜怒不形於色。能屬文，初不留思作詠懷詩八十餘首，為世所重。』文選採錄十七首，顏延年注曰『說者謂阮籍在晉文代常慮禍患，故發此詠耳。』３１陸雲與兄平原書『張公文無他異，正是情省無煩長；作文正爾自復佳。』文選鷦鷯賦注引臧榮緒晉書曰『張華少好文義，博覽墳典。為太常博士，轉兼中書郎。雖棲處雲閣，慨然有感，作鷦鷯賦。』錄賦於下：鷦鷯，小鳥也，生於蒿萊之間，長於藩籬之下，翔集尋常之內，而生生之理足矣。色淺體陋，不為人用，形微處卑，物莫之害，繁滋族類，乘居匹游，翩翩然有以自樂也。彼鷲鴞從鴻，孔雀翡翠，或凌赤霄之際，或託絕垠之外，翰舉足以沖天，觜距足以自衛，然皆負矰纓繳，羽毛入貢。何者？有用於人也。夫言有淺而可以託深，類有微而可以喻大，故賦之云爾。
41 	何造化之多端兮，播群形於萬類；惟鷦鷯之微禽兮，亦攝生而受氣；育翩翾之陋體，無玄黃以自貴。毛弗施於器用，肉不登乎俎味；鷹鸇過猶俄翼，尚何懼於罿罻。翳薈蒙蘢，是焉游集；飛不飄颺，翔不翕習；其居易容，其求易給；巢林不過一枝，每食不過數粒。棲無所滯，游無所盤；匪陋荊棘，匪榮茞蘭；動翼而逸，投足而安；委命順理，與物無患。伊茲禽之無知，何處身之似智；不懷寶以賈害，不飾表以招累；靜守約而不矜，動因循以簡易；任自然以為資，無誘慕於世偽。雕鶡介其觜距，鵠鷺軼於雲際；從雞竄於幽險，孔翠生乎遐裔。彼晨鳧與歸雁，又矯翼而增逝；咸美羽而豐肌，故無罪而皆斃；徒銜蘆以避繳，終為戮於此世。蒼鷹鷙而受□，鸚鵡鵡惠而入籠；屈猛志以服養，塊幽縶於九重；變音聲以順旨，思摧翮而為庸；戀鐘代之林野，慕隴坻之高松；雖蒙幸於今日，未若疇昔之從容。海鳥鶢鶋，避風而至；條枝巨雀，逾嶺自致；提挈萬里，飄颻逼畏；夫惟體大妨物而形瓖足瑋也。陰陽陶蒸，萬品一區；巨細舛錯，種繁類殊；鷦螟巢於蚊睫，大鵬彌乎天隅；將以上方不足，而下比有餘；普天壤以遐觀，吾又安知其小大之所如。
42 	３２左思三都見詮賦篇注。文選左思詠史八首：
43 	弱冠弄柔翰，卓犖觀群書；著論準過秦，作賦擬子虛。邊城苦鳴鏑，羽檄飛京都；雖非甲胄士，疇昔覽穣苴。長嘯激清風，志若無東吳；鉛刀貴一割，夢想騁良圖。左眄澄江湘，右盼定羌胡；功成不受爵，長揖歸田廬。
44 	鬱鬱澗底松，離離山上苗；以彼徑寸莖，蔭此百尺條。世胄躡高位，英俊沈下僚；地勢使之然，由來非一朝。金張藉舊業，七葉珥漢貂；馮公豈不偉，白首不見招。
45 	吾希段干木，偃息藩魏君；吾慕魯仲連，談笑卻秦軍。當世貴不羈，遭難能解紛；功成不受賞，高節卓不群。臨組不肯□，對珪不肯分；連璽燿前庭，比之猶浮雲。
46 	濟濟京城內，赫赫王侯居；冠蓋蔭四術，朱輪竟長衢。朝集金張館，暮宿許史廬；南鄰擊鐘磬，北裏吹笙竽。寂寂揚子宅，門無卿相輿；寥寥空宇中，所講在玄虛；言論準宣尼，辭賦擬相如；悠悠百世後，英名擅八區。
47 	皓天舒白日，靈景耀神州；列宅紫宮裏，飛宇若雲浮。峨峨高門內，藹藹皆王侯；自非攀龍客，何為欻來游。被褐出閶闔，高步追許由；振衣千仞岡，濯足萬里流。
48 	荊軻飲燕市，酒酣氣益震；哀歌和漸離，謂若旁無人。雖無壯士節，與世亦殊倫；高眄邈四海，豪右何足陳。貴者雖自貴，視之若埃塵；賤者雖自賤，重之若千鈞。
49 	主父宦不達，骨肉還相薄；買臣困採樵，伉儷不安宅；陳平無產業，歸來翳負郭；長卿還成都，壁立何寥廓。四賢豈不偉，遺烈光篇籍；當其未遇時，憂在填溝壑。英雄有屯邅，由來自古昔；何世無奇才，遺之在草澤。
50 	習習籠中鳥，舉翮觸四隅；落落窮巷士，抱影守空廬。出門無通路，枳棘塞中途；計策棄不收，塊若枯池魚。外望無寸祿，內顧無鬥儲；親戚還相蔑，朋友日夜疏。蘇秦北游說，李斯西上書；俛仰生榮華，咄嗟復雕枯。飲河期滿腹，貴足不願餘；巢林棲一枝，可為達士模。
51 	３３文選潘安仁西征賦注引臧榮緒晉書『岳為長安令，作西征賦述行，歷論所經人物山水也。』李善注『岳，滎陽中牟人。晉惠元康二年，岳為長安令，因行役之感，而作此賦。岳家在鞏縣東，故曰西征，』誄碑篇『潘岳構意，專師孝山；巧於序悲，易入新切。』哀吊篇『及潘岳繼作，實踵其美。觀其慮善辭變，情洞悲苦，敘事如傳，結言摹詩，促節四言，鮮有緩句，故能義直而文婉，體舊而趣新。金鹿澤蘭，莫之或繼也。』金鹿澤蘭，見哀吊篇注。
52 	３４鎔裁篇『士衡才優，而綴辭尤繁，士龍思劣，而雅好清省。』世說新語文學篇注引文章傳『機善屬文，司空張華見其文章，篇篇稱善。猶譏其作文大治，謂曰人之作文，患於不才；至子為文，乃患太多也。』３５晉書孫楚傳『楚才藻卓絕，爽邁不群，多所陵傲，缺鄉曲之譽。晉文帝遺符劭孫鬱使吳，將軍石苞令楚作書遺孫皓。』本傳及文選均載楚書。觀其指陳利害，深切著明，措辭率直，無所隱避，殆所謂直置疏通也。直置不可解，置或指之誤歟？晉書摯虞傳載虞思游賦，其序曰『虞嘗以死生有命，富貴在天。天之所佑者，義也；人之所助者，信也。履信思順，所以延福；違此而行，所以速禍，然道長世短，禍福舛錯，怵迫之徒，不知所守，蕩而積憤，或迷或放。故借之以身，假之以事，先陳處世不遇之難，遂棄彞倫，輕舉遠游，以極常人罔惑之情；而後引之以正，反之以義。推神明之應於視聽之表，崇否泰之運於智力之外，以明天任命之不可違，故作思游賦。』循規溫雅，即指思游賦也。文章流別見序志篇注。
53 	３６晉書傅玄傳『玄性剛勁亮直，不能容人之短。司空王沈與玄書曰，省足下所著書，言富理濟，經綸政體，存重儒，教足以塞楊墨之流遁，齊孫孟於往代，每開卷未嘗不嘆息也。玄子咸，字長虞，剛簡有大節，風格峻整，識性明悟，疾惡如讎，推賢樂善，嘗慕季文子仲山甫之志。好屬文論，雖綺麗不足，而言成規鑒。』易蒙卦彖辭『以剛中也。』師卦象辭『剛中而應。』３７晉書文苑成公綏傳『綏少有俊才，詞賦甚麗。』世說新語文學篇注『文士傳曰「夏侯湛字孝若，有盛才，文章巧思，善補雅辭，名亞潘岳。」』湛集載其敘曰『周詩者，南陔白華華黍由庚崇丘由儀六篇，有其義而亡其辭。湛續其亡，故曰周詩也。』其詩曰『既殷斯虔，仰說洪恩；夕定晨省，奉朝侍昏；宵中告退，雞鳴在門；孳孳恭誨，夙夜是敦。』晉書夏侯湛傳載其昆弟誥一篇，純模尚書。本傳謂湛著論三十餘篇，別為一家之言。曹攄，字顏遠，晉書在良吏傳。文選載其五言思友人詩感舊詩各一首。文館詞林載贈韓德真，贈石崇，贈王弘遠，贈歐陽建，答趙景猷五首，並四言長篇，殆即彥和所指。文選張季鷹雜詩注引王儉七志曰『翰，字季鷹，文藻新麗。』３８三張，見明詩篇注。
54 	３９晉書劉琨傳『琨為匹磾所拘，自知必死，神色怡如也。為五言詩，贈其別駕盧諶。琨詩託意非常，攄暢幽憤，遠想張陳，張良陳平，感鴻門白登之事，用以激諶。諶素無奇略，以常詞酬和。殊乖琨心。重以詩贈之。乃謂琨曰：前篇帝王大志，非人臣所言矣。』文選載琨答盧諶四言詩一首，又重贈盧諶五言詩一首。重贈詩載琨本傳，即諶所謂『帝王大志，非人臣所言』者也。盧諶傳『諶，字子諒，清敏有理思，好老莊，善屬文。』彥和稱盧諶『情發而理昭，』蓋指其上表理劉琨，本傳所謂『文旨甚切』者也。表文載劉琨傳。
55 	４０世說新語文學篇注引璞別傳『文藻粲麗，詩賦誄頌，並傳於世。』郊賦見才略篇注。文選郭景純游仙詩七首。李善注曰『凡游仙之篇，皆所以滓穢塵網，錙銖纓紱，□霞倒景，餌玉玄都。而璞之制，文多自敘，雖志狹中區，而辭無俗累，見非前識，良有以哉。』４１庾亮，見章表篇注。溫嶠，見詔策篇注。
56 	４２孫盛干寶，見史傳篇注。
57 	４３世說新語文學篇注引續晉陽秋『袁宏少有逸才，文章絕麗。』鐘嶸詩品曰『彥伯雖文體未遒，而鮮明緊健，去凡俗遠矣。』孫興公游天臺山賦多用佛老之語，不甚狀貌山水；與漢賦窮形盡貌者頗異。世說新語文學篇『殷仲文天才弘贍。』注引續晉陽秋『仲文雅有藻才，著文數十篇。』殷仲文孤興，謝混閑情未聞。
58 	４４此亦猶時序篇不論當代之意。
59 	４５論衡案書篇『夫俗好珍古不貴今，謂今之文不如古書。夫古今一也。才有高下，言有是非，不論善惡，而徒貴古，是謂古人賢今人也。……才有淺深，無有古今；文有偽真，無有故新。』彥和之意同此。
60 	知音第四十八
61 	知音其難哉！音實難知，知實難逢，逢其知音，千載其一乎！夫古來知音，多賤同而思古，所謂日進前而不御，遙聞聲而相思也１。昔儲說始出，子虛初成，秦皇漢武，恨不同時。既同時矣，則韓囚而馬輕，豈不明鑒同時之賤哉２！至於班固傅毅，文在伯仲，而固嗤毅云下筆不能自休。及陳思論才，亦深排孔璋，敬禮請潤色，嘆以為美談，季緒好詆訶，方之於田巴，意亦見矣。故魏文稱文人相輕，非虛談也３。至如君卿唇舌，而謬欲論文，乃稱史遷著書，諮東方朔，於是桓譚之徒，相顧嗤笑，彼實博徒，輕言負誚，況乎文士，可妄談哉４！故鑒照洞明，而貴古賤今者，二主是也；才實鴻懿，而崇己抑人者，班曹是也；學不逮文，而信偽迷真者，樓護是也；醬瓿之議，豈多嘆哉５！
62 	夫麟鳳與□雉懸絕，珠玉與礫石超殊，白日垂其照，青眸寫其形。然魯臣以麟為□，楚人以雉為鳳，魏氏鈴木雲梅本閔本作民以夜光為怪石，宋客以燕礫為寶珠。形器易徵，謬乃若是；文情難鑒，誰曰易分６。
63 	夫篇章雜沓，質文交加，知多偏好，人莫圓該。慷慨者逆聲而擊節，醞籍黃校作藉者見密而高蹈，浮慧者觀綺而躍心，愛奇者聞詭而驚聽。會己則嗟諷，異我則沮棄，各執一偶之解，欲擬萬端之變。所謂東向而望，不見西墻也７。
64 	凡操千曲而後曉聲，觀千劍而後識器；故圓照之象，務先博觀。閱喬岳以形培塿，酌滄波以喻畎澮，無私於輕重，不偏於憎愛，然後能平理若衡，照辭如鏡矣８。是以將閱文情，先標六觀：一觀位體，二觀置辭，三觀通變，四觀奇正，五觀事義，六觀宮商，斯術既形，則優劣見矣９。
65 	夫綴文者情動而辭發，觀文者披文以入情，沿波討源，雖幽必顯。世遠莫見其面，覘文輒見其心。豈成篇之足深，患識照之自淺耳。１０夫志在山水，琴表其情，況形之筆端，理將焉匿１１。故心之照理，譬目之照形，目了則形無不分，心敏則理無不達。然而俗監鈴木云宜作鑒之迷者，深廢淺售，此莊周所以笑折楊，宋玉所以傷白雪也１２！昔屈平有言，文質疏內，眾不知餘之異採，見異唯知音耳。揚雄自稱心好沈博絕麗之文，其事浮淺，亦可知矣１３。夫唯深識鑒奧，必歡然內懌，譬春臺之熙眾人，樂餌之止過客。蓋聞蘭為國香，服媚彌芬；書亦國華，玩澤王作繹方美；知音君子，其垂意焉１４。
66 	贊曰：洪鐘鈴木云閔本岡本作鐘萬鈞，夔曠所定。良書盈篋，妙鑒迺訂。流鄭淫人，無或失聽。獨有此律，不謬蹊徑。
67 	１　李詳黃注補正『抱樸子廣譬篇「貴遠而賤近者，常人之情也；信耳而遺目者，古今之所患也。是以秦王嘆息於韓非之書，而想其為人；漢武慷慨於相如之文，而恨不同世。及既得之，或不能拔，或納說而誅之，或放之乎冗散。」彥和之論本此。』鬼谷子內楗篇『日進前而不御遙聞聲而相思。』２　史記韓非傳『非作孤憤五蠹內外儲說林說難十餘萬立，秦王見孤憤五蠹之書曰，「嗟乎！寡人得見此人，與之游，死不恨矣。」因急攻韓。韓乃遣非使秦。李斯姚賈害之，下吏治非。李斯使人遺非藥使自殺。』漢書司馬相如傳『蜀人楊得意為狗監，侍上。上讀子虛賦而善之，曰「朕獨不得與此人同時哉！」得意曰「臣邑人司馬相如自言為此賦。」上驚，乃召問相如。相如曰「有是。然此乃諸侯之事，未足觀，請為天子游獵之賦。」……奏之，天子以為郎。』３　文選典論論文『文人相輕，自古而然。傅毅之於班固，伯仲之間耳，而固小之。與弟超書曰，武仲以能屬文為蘭臺令史，下筆不能自休。』文選曹子建與楊德祖書『以孔璋之才，不閑於辭賦，而多自謂能與司馬長卿同風，譬畫虎不成，反為狗也。……昔丁敬禮常作小文，使僕潤飾之；僕自以才不過若人，辭不為也。故禮謂僕「卿何所疑難。文之佳惡，吾自得之；後世誰相知定吾文者耶！」吾嘗嘆此達言，以為美談。……劉季緒才不能逮於作者，而好詆訶文章，掎摭利病。昔田巴毀五帝罪三王，訾五霸於稷下，一旦而服千人。魯連一說，使終身杜口。劉生之辯，未若田氏，今之仲連，求之不難，可無嘆息乎。』丁廙，字敬禮。季緒，名脩，劉表子也。
68 	４　史記太史公自序索隱『桓譚云，遷所著書成以示東方朔，朔皆署曰太史公。』孝武紀索隱亦引此說，據彥和此文，則是桓譚笑樓護之說，索隱誤記。樓護唇舌，見論說篇注。
69 	５　二主，謂秦皇漢武。班曹，謂班固曹植。漢書揚雄傳贊『雄著太玄，劉歆嘗觀之，謂雄曰，空自苦！今學者有祿利，然尚不能明易，又如玄何。吾恐後人用覆醬瓿也。』６　公羊哀公十四年『有以告者，曰，有麌而角者。孔子曰，孰為來哉！孰為來哉！』尹文子大道下『楚有擔山雉者，路人問何鳥也？擔雉者欺之曰，鳳凰也。買而獻之楚王。』又『魏之田父得玉徑尺，不知其玉也，以告鄰人。鄰人紿之曰，怪石也。歸而置之廡下，明照一室，怪而棄之於野。』藝文類聚六闕子『宋之愚人得燕石於梧臺之東，歸而藏之，以為大寶。周客聞而觀焉，掩口而笑曰，此特燕石也，與瓦甓不殊。』７　紀評曰『此似是而非之見，雖相賞識，亦非知音。』８　意林引新論曰『揚子云工於賦，王君大習兵器。予欲從二子學。子雲曰，能讀千賦則善賦。君大曰，能觀千劍則曉劍。諺曰，伏習象神，巧者不過習者之門。』紀評曰『扼要之論，探出知音之本。』９　一觀位體，體性等篇論之。二觀置辭，麗辭等篇論之。三觀通變，通變等篇論之。四觀奇正，定勢等篇論之，五觀事義。事類等篇論之。六觀宮商，聲律等篇論之。大較如此，其細條當參伍錯綜以求之。
70 	１０紀評曰『此一段說到音本易知，乃彌覺知音不逢之可傷。』１１呂氏春秋本味『伯牙鼓琴，鐘子期聽之。方鼓琴而志在太山；鐘子期曰「善哉乎鼓琴巍巍乎若太山。」少選之間，而志在流水；鐘子期又曰「善哉乎鼓琴，湯湯乎若流水。」鐘子期死，伯牙終身不復鼓琴。』１２莊子天地篇『大聲不入於里耳，折楊皇荂則嗑然而笑。是故高言不止於眾人之心，至言不出，俗言勝也。』文選宋玉對楚王問『客有歌於郢中者，其始曰下里巴人，國中屬而和者數千人。其為陽春白雪，國中屬而和者數十人。是以其曲彌高，其和彌寡。』１３楚辭九章懷沙『文質疏內兮，眾不知餘之異採。』其事浮淺，疑當作不事浮淺。
71 	１４老子二十章『眾人熙熙，如春登臺。』俞樾諸子平議曰『如春登臺與十五章若冬涉川一律。河上公本作如登春臺，非是。然其注曰「春陰陽交通，萬物感動，登臺觀之，意志淫淫然。」是亦未嘗以春臺連文。其所據本亦必作春登臺，今傳寫誤倒耳。文選閑居賦注引此已誤。』案如俞說，則彥和時已誤矣。釋藏跡八釋道安十二門經論序『世人游此，猶春登臺。』是晉代尚不誤也。又三十五章『樂與餌，過客止。』王弼注『樂與餌，則能令過客止。』左傳宣公三年『以蘭有國香，人服媚之。』玩澤，疑當作玩繹。
72 	程器第四十九
73 	周書論士，方之梓材，蓋貴器用而兼文採也。是以樸斫成而丹雘施，垣墉立而雕杇鈴木云嘉靖本梅本杇誤作朽閔本岡本王本張本作墁附１。而近代詞人，務華棄實，故魏文以為古今文人之之字衍類不護細行，韋誕所評，又歷詆群才，後人雷同，混之一貫，籲可悲矣２！
74 	略觀文士之疵：相如竊妻而受金，揚雄嗜酒而少算，敬通之不循廉隅，杜篤之請求無厭，班固諂竇以作威，馬融黨梁而黷貨，文舉傲誕以速誅，正平狂憨以致戮，仲宣輕脆以躁競，孔璋□恫以粗疏，丁儀貪婪以乞貨，路粹哺啜而無恥，潘岳詭譸於愍懷，陸機傾仄於賈郭，傅玄剛隘而詈臺，孫楚狠汪作佷愎而訟府，諸有此類，並文士之瑕累３。文既有之，武亦宜然。古之將相，疵咎實多：至如管仲之盜竊，吳起之貪淫，陳平之污點，絳灌之讒嫉，沿茲以下，不可勝數４。孔光負衡據鼎，而仄媚董賢，況班馬之賤職，潘岳之下位哉５！王戎開國上秩，而鬻官囂俗，況馬杜之磐懸，丁路之貧薄哉６！然子夏無虧於名儒，浚沖不塵乎竹林者，名崇而譏減也。若夫屈賈之忠貞，鄒枚之機覺，黃香之淳孝，徐幹之沈默，豈曰文士，必其玷歟７！
75 	蓋人稟五材，修短殊用，自非上哲，難以求備。然將相以位隆特達，文士以職卑多誚，此江河所以騰湧，涓流所以寸折者也。名之抑揚，既其然矣；位之通塞，亦有以焉。蓋士之登庸，以成務為用。魯之敬姜，婦人之聰明耳，然推其機綜，以方治國，安有丈夫學文，而不達於政事哉８。彼揚馬之徒，有文無質，所以終乎下位也。昔庾元規才華清英，勛庸有聲，故文蓺不稱，若非臺岳，則正以文才也９。文武之術，左右惟宜，卻鈴木雲卻當作郤黃氏原本不誤縠敦書，故舉為元帥，豈以好文而不練武哉！孫武兵經，辭如珠玉，豈以習武而不曉文也１０！
76 	是以君子藏器，待時而動，發揮事業，固宜蓄素以弸黃雲案馮本校剛中，散採元作悉龔仲和改以彪外，楩楠其質，豫章其干，摛文必在緯軍國，負元作賢龔改重必在任棟梁，窮則獨善以垂文，達則奉時以騁績，若此文人，應梓材之士矣１１。
77 	贊曰：瞻彼前修，有懿文德。聲昭楚南，採動梁北１２。雕而不器，貞幹誰則。豈無華身，亦有光國。
78 	１　尚書梓材『若作室家，既勤垣墉，惟其塗塈茨。若作梓材，既勤樸斫，惟其塗丹廢。』傳曰『為政之術，如梓人治材為器，已勞力樸治斫削，惟其當塗以漆丹以朱而後成，以言教化亦須禮義然後治。』五子之歌『峻宇雕墻。』說文『杇，所以塗也。秦謂之杇，關東謂之槾。』２　李詳黃注補正曰『魏文帝與吳質書古今文人，類不護細行，鮮能以名節自立。』三國魏志王粲傳注引魚豢曰『尋省往者魯連鄒陽之徒，援譬引類以解締結。誠彼時文辯之雋也。今覽王繁阮陳路諸人前後文旨，亦何昔不若哉！其所以不論者，時世異耳。餘又竊怪其不甚見用，以問大鴻臚卿韋仲將。仲將雲，仲宣傷於肥戇，休伯都無格檢，元瑜病於體弱，孔璋實自粗疏，文蔚，文蔚性頗忿鷙。……然君子不責備於一人，譬之朱漆，雖無楨幹，其為光澤，亦壯觀也。』韋誕，字仲將。
79 	３　漢書司馬相如傳『卓王孫有女文君，新寡好音，相如以琴心挑之。文君竊從戶窺，心悅而好之，恐不得當也，夜亡奔相如。相如與馳歸成都。』又『其後人有上書言相如使蜀時受金，失官。』顏氏家訓文章篇『司馬長卿竊貲無操。』
80 	漢書揚雄傳『雄家素貧，嗜酒，時有好事者，載酒肴從游學。』又『家產不過十金，乏無儋石之儲，晏如也。』彥和謂其少算，豈指是與。顏氏家訓云『揚雄德敗美新。』
81 	後漢書馮衍傳『衍，字敬通。顯宗即位，又多短衍文過其實，遂廢於家，衍娶北地女任氏為妻，悍忌不得畜媵妾兒女，常自操井臼，老竟逐之，遂陷壈於時。』章懷注引衍集與婦弟任武達書醜詆其婦，詞極慘苦。注又引衍與宣孟書，似又出其後妻，其人之鄙薄可知。宋書王微傳『光武以馮衍才浮其實，故棄而不齒。』
82 	後漢文苑傳『杜篤居美陽，與美陽令游，數從請託不諧，頗相恨。令怒，收篤送京師。』後漢書班固傳『大將軍竇憲出征匈奴，以固為中護軍與參議。及竇憲敗，固先坐免官。固不教學諸子，諸子多不遵法度，吏人苦之，』顏氏家訓曰『班固盜竊父史。』
83 	後漢書馬融傳『融為梁冀草奏李固。又作大將軍西第頌，以此頗為正直所羞。』範曄論曰『馬融奢樂恣性，黨附成譏，固知識能匡欲者鮮矣！』顏氏家訓曰『馬季長佞媚獲誚。』
84 	李詳黃注補正『黃注引融傳不及黷貨，今當添入。融傳「先是融有事忤大將軍梁冀，冀諷有司奏融在郡貪濁免官。」惠棟後漢書訓纂引三輔決錄云，融為南郡太守，二府以融在郡貪濁受主記掾岐肅錢四十萬。融子強又受吏白向錢六十萬，布三百疋，以肅為孝廉，向為主簿。』
85 	後漢書孔融傳『時年饑兵興，操表制酒禁。融頻書爭之，多侮慢之辭。既見操雄詐漸著，數不能堪，故發辭偏宕，多致乖忤。』意林引傅玄傅子『漢末有管秋陽者，與弟及伴一人避亂俱行。天雨雪，糧絕，謂其弟曰，今不食伴，則三人俱死。乃與弟共殺之，得糧達舍，後遇赦無罪，此人可謂善士乎？孔文舉曰「管秋陽愛先人遺體，食伴無嫌也。」荀侍中難曰「秋陽食生殺生，豈不罪耶？」文舉曰「此伴非會友也。若管仲啖鮑叔，貢禹食王陽，此則不可。向所殺者猶鳥獸而能言耳。今有犬嚙一貍，貍嚙一鸚鵡，何足怪也？」』觀文舉此論，可見其誕之甚。宋書王微傳『諸葛孔明云，來敏亂郡，按三國志來敏傳注作群。過於孔文舉。』金樓子立言篇亦載文舉食人語，文小異。禰衡傲誕事詳後漢書本傳，後竟為黃祖所殺。顏氏家訓曰『孔融禰衡，誕傲致殞。』王粲輕脆躁競，說已詳體性篇注。
86 	丁儀路粹事未詳。顏氏家訓曰『路粹隘巳甚。』黃注『晉書愍懷太子傳賈後將廢太子，詐稱上不和，召太子置別室，逼飲醉之。使潘岳作書草若禱神之文，有如太子素意，因醉而書之。令小婢以紙筆及書草使太子依而寫之。後以呈帝廢太子。』
87 	晉書陸機傳『機好游權門，與賈謐親善，以進趣獲譏。』又郭彰傳『彰，賈後從舅也。與賈充素相親，遇賈后專朝，彰與參權勢，賓客盈門，世人稱為賈郭。』顏氏家訓曰『陸機犯順履險。』
88 	晉書傅玄傳『玄天性峻急，不能有所容。轉司隸校尉。謁者以弘訓宮為殿內，制玄位在卿下。玄恚怒，厲聲色而責謁者。謁者妄稱尚書所處，玄對百僚而罵尚書以下。御史中丞庾純奏玄不敬。坐免官。』晉書孫楚傳『楚參石苞驃騎軍事，初至，長揖曰「天子命我參卿軍事。」因此而嫌隙遂構。苞奏楚與吳人孫世山共訕毀時政。楚亦抗表自理，紛紜經年。』４　說苑尊賢篇『鄒子說梁王曰，管仲故成陰之狗盜也。天下之庸夫也，齊桓公得之以為仲父。』史記吳起傳『起聞魏文侯賢，欲事之。文侯問李克曰，吳起何如人哉？李克曰，起貪而好色，然用兵，司馬穣苴不能過也。』史記陳丞相世家『絳侯灌嬰等咸讒陳平曰，臣聞平居家時，盜其嫂；事魏不容，亡歸楚；歸楚不中，又亡歸漢。今日大王尊官之令護軍。平受諸將金，金多者得善處，金少者得惡處。平反覆亂臣也。』又賈誼傳『絳灌東陽侯馮敬之屬盡害之。』５　漢書佞幸傳『初，丞相孔光為御史大夫時，董賢父恭為御史，事光。及賢為大司馬，與光並為三公，上故令賢私過光。光知上欲尊寵賢，及聞賢當來也，光警戒衣冠，出門待望，見賢車乃卻入。賢至中門，光入合。既下車，乃出拜謁，送迎甚謹，不敢以賓客鈞敵之禮。賢歸，上聞之喜。』王莽傳『莽以光為舊相名儒，天下所信。』光字子夏。班馬，謂班固馬融。
89 	６　黃注『晉書王戎傳戎字浚沖。與阮籍諸人為竹林之游。後以平吳功，封安豐侯。南郡太守劉肇賂戎筒中細布五十端，為司隸所糾。帝雖不問，然為清慎者所鄙。』又本傳『戎以晉室方亂，慕遽伯玉之為人，與時舒卷，無蹇諤之節。自經典選，未常進寒素退虛名，但與時浮沈，戶調門選而已。』馬杜，謂司馬相如杜篤。
90 	７　漢書鄒陽傳『吳王濞陰有邪謀，陽奏書諫，吳王不內其言。於是鄒陽枚乘嚴忌知吳不可說，皆去之梁。』後漢書文苑傳『黃香年九歲失母，思慕悴憔，殆不免喪，鄉人稱其至孝。太守劉護聞而召之，署門下孝子。香博學經典，究精道術，能文章。肅宗詔香詣東觀，讀所未嘗見書。』魏志王粲傳注引先賢行狀『乾清玄體道，六行修備，聰識洽聞，操翰成章，輕官忽祿，不耽世榮。』８　陳先生曰『江河所以騰湧，涓流所以寸折，語意本荀子王霸篇，小巨分流者，亦一若彼一若此也。』李君雁睛曰『列女母儀傳文伯相魯，敬姜謂之曰，吾語汝！治國之要，盡在經矣。夫幅者所以正曲枉也。不可不彊，故幅可以為將。畫者所以均不均服不服也，故畫可以為正。推而往引而來者綜也，綜可以為閞內之師。』９　庾亮見章表篇注。
91 	１０左傳僖公二十七年『晉侯搜於被廬，作三軍，謀元帥。趙衰曰，郤縠可。臣亟聞其言矣，說禮樂而敦詩書。』史記孫子傳『孫武以兵法見於吳王闔廬。闔廬曰，子之十三篇，吾盡觀之矣，可以小試勒兵乎？對曰可。』正義引七錄云『孫子兵法三卷。案十三篇為上卷，又有中下二卷。』１１法言君子篇『或問君子言則成文，動則成德，何以也？曰：以其弸中而彪外也。』注『弸，滿也；彪，文也。積行內滿，文辭外發。』漢書司馬相如傳『其北則有陰林巨樹，楩楠豫章。』服虔曰『豫章，大木也。』顏注『楩，音便，即今黃楩本也。楠，音南。今所謂楠木。』史記司馬相如傳正義『按溫活人云，豫，今之枕木；章，今之樟木也。二木生至七年，枕樟乃可分別。』１２抱樸子尚博篇『或曰，德行者本也，文章者末也，故四科之序，文不居上。抱樸子答曰，文章之與德行，猶十尺之與一丈，謂之餘事，未之前聞。且夫本不必皆珍，末不必悉薄，譬若錦繡之因素地，珠玉之居蚌石，雲雨生於膚寸，江河始於咫尺，爾則文章雖為德行之弟，未可呼為餘事也。』聲昭楚南，謂屈賈，採動梁北，謂鄒枚。
92 	序志第五十１
93 	夫文心者，言為文之用心也。昔涓子琴心，王孫巧心，心哉美矣，故一本上有夫字用之焉。元脫按廣文選補２古來文章，以雕縟成體，豈取騶奭之群言雕龍也３。夫宇宙綿邈，黎獻紛雜，拔萃出類，智術而已。歲月飄忽，性靈不居，騰聲飛實，制作而已。夫有衍鈴木雲梅本有作自校云曹改梁書有字自字並無肖貌天地，稟性五才，一作行黃雲梁書作才擬耳目於日月，方聲氣乎風雷，其超出萬物，亦已靈矣４。形同鈴木云梁書同作甚草木之脆，名逾金石之堅，是以君子處世，樹德建言，豈好辯哉，不得已也！
94 	予生七齡，鈴木雲梅本校云梁書無生七齡以下十四字乃夢彩雲若錦，則攀而採之。齒在逾立，則鈴木云梁書無則字嘗夜夢執丹漆之禮器５，隨仲尼而南行；旦而寤，迺怡然而喜，鈴木云御覽無且而迺怡然五字大哉聖人之難見哉，鈴木云梁書御覽嘉靖本閔本岡本哉作也乃小子之垂夢歟！自生人鈴木云御覽作靈以來，未有如夫子者也。敷贊聖旨，莫若注經，而馬鄭諸儒，弘之已精，就有深解，未足立家。鈴木云御覽無此二句唯文章之用，實經典枝條，五禮資之以成，鈴木云御覽成下有文字六典因之鈴木云御覽有以字致用，君臣所以炳煥，軍國所以昭明，詳其本源，莫非一作外經典６。而去聖久遠，文體解散，辭人愛奇，言貴浮詭，飾羽尚畫，文繡鞶帨，離本彌甚，將遂訛濫７。蓋周書論辭，貴乎體要；尼父陳訓，惡乎異端８；辭訓之異，宜體於要。於是搦筆和墨，乃始論文。
95 	詳觀近代之論文者多矣：至於一作如魏文述典９，陳思序書１０，應瑒文論１１，陸機文賦１２，仲洽鈴木云黃氏原本洽作治梅本王本岡本同梁書作洽流別１３，宏範翰林１４，各照隅隙，鮮觀衢路，或臧否當時之才，或銓品前修之文，或泛舉雅俗之旨，或撮題篇章之意。魏典密而不周，陳書辯而無當，應論華而疏略，陸賦巧而碎亂，流別精而少巧，梁書作功１５翰林淺而寡要。又君山公幹之徒１６，吉甫士龍之輩１７，泛議文意，往往間出，並未能振葉以尋根，觀瀾而索源。不述先哲之誥，無益後生之慮。
96 	蓋文心之作也，本乎道，師乎聖，體乎經，酌乎緯，變乎騷，文之樞紐，亦云極矣。若乃論文敘筆１８，則囿汪作品別區分，原始以表末，黃校末活字本作時顧校亦作時釋名以章義，選文以定篇，敷理以舉統１９，上篇以上，綱領明矣。至於割鈴木云梁書作表嘉靖本作剖情析採，一作表籠圈條貫，摛神性，圖風勢，苞一作包會通，閱聲字，崇替於時序，褒貶於才略，怊悵元作怡暢王性凝改於知音，耿介於程器，長懷序志，以馭群篇，下篇以下，毛目顯矣。位理定名，彰乎大易之數，其為文用，四十九篇而已２０。
97 	夫銓序一文為易，彌綸群言為難２１，雖復一作或輕採毛發，深極骨髓，或有曲意密源，似近而遠，辭所不載，亦不黃校有可字勝數矣。及其品列一作許鈴木云梁書作評成文，有同乎舊談者，非雷同也，勢自不可異也。有異乎前論者，非茍異也，理自不可同也２２。同之與異，不屑古今，擘肌分理，唯務折衷。按轡文雅之場，環絡藻繪之府，亦幾乎備矣。但言不盡意，聖人所難，識在瓶黃雲活字本作鉼管，何能矩矱。元脫許補黃雲活字本作規矩茫茫往代，既沈一作洗鈴木雲梅本校沈字謝云一作洗予聞，眇眇來世，倘鈴木云嘉靖本梅本閔本王本岡本作諒塵彼觀也２３。
98 	贊曰：生也有涯，無涯惟智。逐物實難，憑性良易。傲岸泉石，咀嚼文義。文果載心，餘心有寄！文果載心，餘心有寄！
99 	１　紀評曰『此全書之總序。古人之序皆在後，史記漢書法言潛夫論之類，古本尚斑斑可考。』２　釋藏跡十釋慧遠阿毗曇心序『阿毗曇心者，三藏之要頌，詠歌之微言，管統眾經，領其會宗，故作者以心為名焉。有出家開士，字曰法勝，淵識遠鑒，探深研機，龍潛赤澤，獨有其明。其人以為阿毗曇經源流廣大，難卒尋究，非贍智宏才，莫能畢綜。是以探其幽致，別撰斯部，始自界品，訖於問論，凡二百五十偈。以為要解，號之曰心。』彥和精湛佛理，文心之作，科條分明，往古所無。自書記篇以上，即所謂界品也，神思篇以下，即所謂問論也。蓋採取釋書法式而為之，故能鰓理明晰若此。札記曰『涓子，蓋即史記孟子荀卿列傳之環淵。環淵楚人，為齊稷下先生，此列仙傳所以稱為齊人。言黃老道德之術，著書上下篇。琴心蓋即此書之名，猶王孫子一名巧心也。環，一作蠉，一作蜎，聲類並同。』漢書藝文志道家蜎子十三篇。自注『名淵，楚人，老子弟子。』又儒家王孫子一篇。自注『一曰巧心。』釋名釋言語『文者，會集眾彩以成錦繡，會集眾字以成辭義，如文繡然也。』３　札記曰『此與後章文繡鞶帨離本彌甚之說，似有差違，實則彥和之意，以為文章本貴修飾，特去甚去泰耳。全書皆此旨。』後漢書崔駰傳贊『世禪雕龍。』章懷注引別錄曰『言騶奭修飾之文，若雕龍文也。』４　尚書益稷『萬邦黎獻。』黎獻，謂眾賢。漢書刑法志『夫人肖天地之貌，懷五常之性。』此彥和所本。有，是人之誤。淮南子精神訓『是故耳目者日月也；血氣者風雨也。』孫君蜀丞曰『春秋繁露人副天數篇「耳目戾戾，象日月也；鼻口呼吸，象風氣也。」』５　札記曰『丹漆之禮器，蓋籩豆也。三禮圖玉函山房輯本云，豆以木為之，受四升，高尺二寸，黍赤中。周禮注曰，籩，竹器圓者。』６　劉毓崧通誼堂集書文心雕龍後
100 	文心雕龍一書。自來梁皆題梁劉勰著，而其著於何年，則多弗深考。予謂勰雖梁人，而此書之成，則不在梁時而在南齊之末也。觀於時序篇云『暨皇齊馭寶，運集休明，太祖以聖武膺錄，世祖以睿文纂業，文帝以貳離含章，高宗以上哲興運，並文明自天，緝遐遐疑當作熙。景祚。今聖歷方興，文思光被』云云。此篇所述，自唐虞以至劉宋，皆但舉其代名，而特於齊上加一皇字，其證一也。魏晉之主，稱謚號而不稱廟號，至齊之四主，惟文帝以身後追尊，止稱為帝，餘並稱祖稱宗，其證二也。歷朝君臣之文，有袖有貶，獨於齊則竭力頌美，絕無規過之詞，其證三也。
101 	東昏上高宗之廟號，系永泰元年八月事，據高宗興運之語，則成書必在是月以後。梁武受和帝之禪位，系中興二年四月事，據皇齊馭寶之語，則成書必在是月以前。其間首尾相距，將及四載，所謂今聖歷方興者，雖未嘗明有所指，然以史傳核之，當是指和帝而非指東昏也。梁書勰傳云『撰文心雕龍既成，未為時流所稱，勰自重其書，欲取定於沈約。約時貴盛，無由自達，乃負其書，候約出，乾之於車前。約便命取讀，大重之。』今考約之事東昏也，官司徒左長史征虜將軍南清河太守，雖品秩漸崇，而未登樞要，較諸同時之貴幸，聲勢曾何足言。及其事和帝也，官驃騎司馬，遷梁臺吏部尚書，兼右僕射。維時梁武尚居藩國，而久已帝制自為，約名列府僚，而實則權侔宰輔，其委任隆重，即元勛宿將，莫敢望焉，然則約之貴盛，與勰之無由自達，皆不在東昏之時而在和帝之時明矣。
102 	且勰為東莞莒人，此郡僑置於京口，密邇建康，其少時居定林寺十餘年，故晚歲奉敕撰經證功，即於其地，則蹤跡常在都城可知。約自高宗朝由東陽徵還，任內職最久，其為南清河太守，亦京口之僑郡，與勰之桑梓甚近，加以性好墳籍，聚書極多，若東昏時，此書業已流行，則約無由不見。其必待車前取讀，始得其書者，豈非以和帝時書適告成，故傳播未廣哉。和帝雖受制於人，僅同守府，然天命一日未改，固儼然共主之尊，勰之颺言贊時，亦儒生之職分。其不更述東昏者，蓋和帝與梁武舉義，本以取殘伐暴為名，故特從而削之，亦猶文帝之後，不敘鬱林王與海陵王，皆以其喪國失位而已。東昏之亡，在和帝中興元年十二月，去禪代之期，不滿五月，勰之負書乾約，當在此數月中，故終齊之世，不獲一官，而梁武天監之初，即起家奉朝請，未必非約延譽之力也。至於沈之宋書，成於齊世祖永明六年，而自來皆題梁沈約撰，與勰之此書，事正相類。特約之序傳言成書年月；而勰之序志未言成書年月，故人但知宋書成於齊而不知此書亦成於齊耳。
103 	劉氏此文，考彥和書成於齊和帝之世，其說甚確，茲本之以略考彥和身世。史料簡缺，聞見隘陋，徒憑推想，庶得郛郭而已。宋書劉秀之傳云『東莞莒人，世居京口，弟粹之，晉陵太守。』秀之粹之兄弟以『之』字為名，而彥和祖名靈真，殆非同父母兄弟，而同為京人則無疑。彥和之生，當在宋明帝泰始元年前後，父尚早沒，奉母家居讀書。母沒當在二十歲左右，丁婚娶之年，其不娶者，固由家貧，亦以居喪故也。三年喪畢，正齊武帝永明五六年。高僧釋僧佑傳云『永明中，敕入吳。試簡五眾，並宣講十誦，更伸受戒之法。凡獲信施，悉以治定林建初及修繕諸寺，並建無遮大集舍身齋等。及造立經藏，抽校卷軸，使夫寺廟廣開，法言無墜，咸其功也。』彥和終喪，值僧佑宏法之時，依之而居，必在此數年中。今假設永明五六年，彥和年二十三四歲，始來居定林寺，佐僧佑搜羅典籍，校定經藏。僧佑傳又云『初，佑集經藏既成，使人抄撰要事，為三藏記法苑記世界記釋迦譜及弘明集等，皆行於世。』僧佑宣揚大教，未必能潛心著述，凡此造作，大抵皆出彥和手也。釋超辯傳『以齊永明十年終於山寺，沙門僧佑為造碑墓所，東莞劉勰制文。』永明十年，彥和年未及三十，正居寺定經藏時也。假定彥和自探研釋典以至校定經藏撰成三藏記等書，費時十年，至齊明帝建武三四年，諸功已畢，乃感夢而撰文心雕龍，時約三十三四歲，正與序志篇齒在逾立之文合。
104 	文心體大思精，必非倉卒而成，締構草稿，殺青寫定，如用三四年之功，則成書適在和帝之世，沈約貴盛時也。天監初，彥和始起家奉朝請，計自永明五六年至是已十五六年，彥和之於僧佑，知己之感深矣，二公賓主久處，歡情相接，剡石城山大石佛像，僧佑於天監十二年春就功，至十五年春竟，見釋僧護傳。彥和為作碑銘，殘文尚載藝文類聚七十六；及佑於天監十七年五月，卒於建初寺，弟子正度立碑頌德，亦彥和為制文，尤可謂始終其事者。天監十六年冬十月去宗廟薦脩，始用蔬果，本傳謂勰乃表言二郊宜與七廟同改。彥和上表當即在是冬。本傳云『有敕與慧震沙門於定林寺撰經。證功畢，遂啟求出家，敕許之。乃於寺易服，改名慧地，未期而卒。』定林寺撰經，在僧佑沒後。蓋佑好搜校卷軸，自第一次校定後，增益必多，故武帝敕與慧震整理之。大抵一二年即畢功，因求出家，未期而卒，事當在武帝普通元二年間。慧皎高僧傳始漢明帝永平十年，終於梁天監十八年，故傳中稱東莞劉勰制文，不稱其僧名，其時或彥和尚未出家，否則似應稱其僧名矣。彥和自宋泰始初生，至普通元二年卒，計得五十六七歲。所惜本傳簡略，文集亡逸，如此賢哲，竟不能確知其生平，可慨也已。
105 	五禮，謂吉兇賓軍嘉，見宗經篇注。周禮太宰職『太宰之職，掌建邦之六典：一日治典；二曰教典；三曰禮典；四曰政典；五曰刑典；六曰事典。』論語泰伯『子曰，大哉堯之為君也！……煥乎其有文章。』集解『煥，明也。其立文垂制又著明。』７　通變定勢二篇已論之。
106 	８　體要，見徵聖篇注。論語為政『子曰，攻乎異端，斯害也已！』９　魏文帝典論論文錄自全三國文八。
107 	夫夫字依藝文類聚五十三加，文人相輕，自古而然，傅毅之於班固，伯仲之閑耳，而固小之。與弟超書曰『武仲以能屬文為蘭臺令史，下筆不能自休。』夫人善於自見，而文非一體，鮮能備善。是以各以所長，相輕所短。里語曰『家有弊帚，享之千金。』斯不自見之患也。今之文人：魯國孔融文舉，廣陵陳琳孔璋，山陽王粲仲宣，北海徐幹偉長，陳留阮瑀元瑜，汝南應瑒德璉，東平劉楨公幹。斯七子藝文類聚作人。者，於學無所遺，於辭無所假，咸以自騁驥騄於千里，三國志王粲傳注作咸自以騁騏驥於千里。藝文類聚作咸自以騁騄驥於千里。仰齊足而並馳，以此相服，亦良難矣。蓋君子審己以度人，故能免於斯累，乃本作而。依藝文類聚改。作論文。
108 	王粲長於辭賦，徐幹時有齊氣，然粲之匹也。三國志王粲傳注作時有逸氣，然非粲匹也。藝文類聚與粲傳同，無非字。如粲之初征登樓槐賦征思；乾之玄猿漏扈圓扇橘賦；雖張蔡不過也。然於他文，未能稱是。陳琳阮瑀陳字阮字依藝文類聚加。之章表書記，今之雋也。應瑒和而不壯。劉楨壯而不密。孔融體氣高妙有過人者，然不能持論理不勝詞以至乎王粲傳注藝文類聚無以字，乎字作於。雜以嘲戲，及其時有時有二字，依藝文類聚加。所善，揚班王粲傳注有之字。儔也。常人貴遠賤近，向聲背實，又患闇於自見，謂己為賢。夫文同而末異，蓋奏議宜雅，書論宜理，銘誄尚實，詩賦欲麗，此四科不同，故能之者偏也。唯通才能備其體。文以氣為主，氣之清濁有體，不可力強而致。譬諸音樂，曲度雖均，節奏同檢，至於引氣不齊，巧拙有素，雖在父兄，不能以移子弟。蓋文章經國之大業，不朽之盛事，年壽有時而盡，榮樂止乎其身，二必至之常期，未若文章之無窮，是以古之作者，寄身於翰墨，見意於篇籍，不假良史之辭，不託飛馳之勢，而聲名自傳於後。故西伯幽而演易，周旦顯而制禮，不以隱約而弗務，不以康樂而加思。夫然，則古人賤尺璧而重寸陰，懼乎時之過已。而人多不強力，貧賤則懾於饑寒，富貴則流於逸樂，遂營目前之務，而遺千載之功，日月逝於上，體貌衰於下，忽然與萬物遷化，斯志士之藝文類聚作所。大痛也。融等已逝，唯干著論，成一家言。
109 	或問屈原相如之賦孰愈？曰優游案衍，屈原之尚也。窮侈極妙，相如之長也。然原據託譬喻，其意周旋，綽有餘度矣。長卿子雲意未能及已，北堂書鈔一百余觀賈誼過秦論，發周秦之得失，通古今之制義，洽以三代之風，潤以聖人之化，斯可謂作者矣。御覽五百九十五。
110 	李尤，字伯宗，後漢本傳作伯仁。年少有文章。賈逵薦尤有相如揚雄之風，拜蘭臺令史，與劉珍等共撰漢記。北堂書鈔六十二。議郎馬融以永興中後漢本傳作元初二年。帝獵廣成，融從。是時北州遭水蝗蟲，融撰上林頌以諷。藝文類聚一百。此三條疑當在前半，文選刪落者尚多也。
111 	典論以外，文帝尚有與吳質書亦可備參閱。昔年疾疫，親故多離其災，徐陳應劉，一時俱逝，痛可言耶！昔日游處，行則連輿，止則接席，何曾須臾相矣。每至觴酌流行，絲竹並奏，酒酣耳熱，仰而賦詩，當此之時，忽然不自知樂也。謂百年已分，可長共相保。何圖數年之間，零落略盡，言之傷心。頃撰其遺文，都為一集。觀其姓名，已為鬼錄，追思者昔游，猶在心目，而此諸子，化為糞壤，可復道哉！觀古今文人，類不護細行，鮮能以名節自立。而偉長獨懷文抱質，恬淡寡欲，有箕山之志，可謂彬彬君子者矣。著中論二十餘篇，成一家之言，辭義典雅，足傳於後，此子為不朽矣。德璉常斐然有述作之意，其才學足以著書，美志不遂，良可痛惜。間者歷覽諸子之文，對之抆淚，既痛逝者，行自念也。孔璋章表殊健，微為繁富。公幹有逸氣，但未遒耳。其五言詩之善者，妙絕時人。元瑜書記翩翩，致足樂也。仲宣續自善於辭賦，惜其體弱，不足起其文，至於所善，古人無以遠過。昔伯牙絕弦於鐘期，仲尼覆醢於子路，痛知音之難遇，傷門人之莫逮，諸子但為未及古人，自一時之雋也。今之存者，已不逮矣！後生可畏，來者難誣，恐吾與足下不及見也。年行已長大，所懷萬端。時有所慮，至通夜不瞑，志意何時復類昔日，已成老翁，但未白頭耳。光武言年三十餘，在兵中十載，所更非一；吾德不及之，年與之齊矣。以犬羊之質，服虎豹之文，無眾星之明，假日月之光，動見瞻觀，何時易乎。恐永不復得為昔日游也。少壯真當努力，年一過往，何可攀援，古人思秉燭夜游，良有以也。文選
112 	１０陳思序書謂子建與楊德祖書也。自文選移錄於下：
113 	僕少小好為文章，迄至於今，二十有五年矣。然今世作者，可略而言也。昔仲宣獨步於漢南，孔璋鷹揚於何朔，偉長擅名於青土，公幹振藻於海隅，德璉發跡於此魏，足下高視於上京，當此之時，人人自謂握靈蛇之珠，家家自謂抱荊山之玉。吾王於是設天網以該之，頓八紘以掩之，今悉集茲國矣。然此數子，猶復不能飛軒絕跡，一舉千里，以孔璋之才，不閑於辭賦，而多自謂能與司馬長卿同風，譬畫虎不成，反為狗也。前有書嘲之，反作論盛道僕贊其文。夫鐘期不失聽，於今稱之。吾亦不能妄嘆者，畏後世之嗤餘也。
114 	世人之著述，不能無病，僕嘗好人譏彈其文，有不善者，應時改定。昔丁敬禮常作小文，使僕潤飾之，僕自以才不過若人，辭不為也。敬禮謂僕，卿何所疑難，文之佳惡，吾自得之，後世誰相知定吾文者耶。吾嘗嘆此達言，以為美談。昔尼父之文辭，與人通流，至於制春秋，游夏之徒乃不能措一辭。過此而言不病者，吾未之見也。蓋有南威之容，乃可以論於淑媛，有龍泉之利，乃可以議於斷割，劉季緒才不能逮於作者，而好詆訶文章，掎摭利病。昔田巴毀五帝，罪三王，皆五霸於稷下，一旦而服千人，魯連一說，使終身杜口。劉生之辯，未若田氏，今之仲連，求之不難，可無嘆息乎！人各有好尚，蘭茞蓀蕙之芳，眾人所好，而海畔有逐臭之夫；咸池六莖之發，眾人所共樂，而墨翟有非之之論，豈可同哉！今往僕少小所著辭賦一通相與，夫街談巷說，必有可採，擊轅之歌，有應風雅，匹夫之思，未易輕棄也。辭賦小道，固未足以揄揚大義，彰示來世也。昔揚子云先朝執戟之臣耳，猶稱壯夫不為也。吾雖德薄，位為蕃侯，猶庶幾戮力上國，流惠下民，建永世之業，留金石之功，豈徒以翰墨為勛績，辭賦為君子哉！
115 	１１應瑒文質論藝文類聚二十二。此論無關於文，姑錄之。
116 	蓋皇穹肇載，陰陽初分，日月運其光，列宿曜於文，百穀麗於土，芳華茂於春。是以聖人合德天地，稟氣淳靈，仰觀象於玄表，俯察式於群形，窮神知化，萬物是經。故否泰易趨，道無攸一，二政代序，有文有質。若乃陶唐建國，成周革命，九官咸乂，濟濟休令，火龍黼黻，煒燁於郎廟，袞冕旗斿，□弈乎朝廷，冠德百王，莫參其政。是以仲尼嘆煥乎之文，從鬱鬱之盛也。夫質者端一，玄靜儉嗇，潛化利用，承清泰，御平業，循軌量，守成法。至乎應天順民，撥亂夷世，摛藻奮權，赫弈丕烈，紀禪協律，禮儀煥列，覽墳丘於皇代，建不刊之洪制，顯宣尼之典教，探微言之所弊若乃和氏之明璧輕縠讓□裳，必將游玩於左右，振飾於宮房，豈爭牢儰之勢，金布之剛乎！且少言辭者，孟僖所以答郊勞；寡智見者，慶氏所以困相鼠也。今子棄五典之文，闇禮智之大，信管望之小，尋老氏之蔽，所謂循軌常趨，未能釋連環之結也。且高帝龍飛豐沛，虎據秦楚；唯德是建，唯賢是與。陸酈摛其文辯，良平奮其權住，蕭何創其章律，叔孫定其庠序，周樊展其忠教，韓彭列其威武。明建天下者，非一士之術；營宮廟者，非一匠之矩也。逮自高后亂德，損我宗劉。朱虛軫其慮，闢疆釋其憂，曲逆規其模，酈友詐其游，襲據北軍，實賴其疇；家嗣之不替，實四老之由也。夫諫則無議以陳，問則服汗涼濡，豈若陳平敏對，叔孫據書，言辨國典，辭定皇居，然後知質者之不足，文者之有餘哉。
117 	１２文選陸機文賦用文鏡秘府論所載文賦校。
118 	餘餘上有或曰二字。每觀才士之所無所字。作，竊有以得其用心。夫有其字。放言遣辭，良多變矣，妍蚩好惡，可得而言。每自屬文，尤見其情，恆患意不稱物，文不逮意，蓋非知之難，能之難也。故作文賦，以述先士之盛藻，因論作文之利害所由，他日殆可謂曲盡其妙。至於操斧伐柯，雖取則不遠，若夫隨手之變，良難以辭逮，蓋所言者，具於此云。有爾字。佇中區以玄覽，頤情志於典墳；遵四時以嘆逝，瞻萬物而思紛；悲落葉於勁秋，喜作嘉字柔條於芳春；心懍懍以懷霜，志眇眇而臨雲；詠世德之駿烈，作後列。誦先人作民字。之清芬；游文章之林府，嘉麗藻作藻麗。之彬彬；慨投篇而援筆，聊宣之乎斯文。
119 	甚始也，皆收視反聽，耽作□字思傍訊，精騖作驚字。八極，心游萬仞。其致也，情曈曨而彌鮮，物昭晰而互進；傾群言之瀝液，漱六藝之芳潤；浮天淵以安流，濯下泉而潛浸。於是沈辭怫作拂字。悅，若游魚銜鉤而出重淵之深；浮藻聯翩，若翰鳥纓繳而墜曾作層字，雲之峻。收百世之闕文，採千載之遺韻；謝朝華作花字。於已披，啟夕秀於未振；觀古今於須臾，撫四海於一瞬。然後選義按部，考辭就班；抱景者咸叩，懷響者畢彈。或因枝以振葉，或沿波而討源；或本隱以之作未字。顯，或求易而得難；或虎變而哭擾，或龍見而鳥瀾；或妥帖而易施，或岨峿作鋤鋙。而不安。罄澄心以凝思，眇眾慮而為言；籠天地於形內，挫萬物於筆端。始躑躅於燥吻，終流離於濡翰；理扶質以立乾，文垂條而結繁；信情貌之不差，故每變而在顏。
120 	思涉樂其必笑，方言哀而已嘆；或操觚作□字。以率爾，或含毫而邈然。伊茲事之可樂，固聖賢之所欽；課虛無以責有，叩寂寞而求音；函綿邈於尺素，吐滂沛乎寸心。言恢之而彌廣，思按之而逾作愈字。深；播芳蕤之馥馥，發青條之森森；粲風飛而猋豎；鬱雲起乎翰林。體有萬殊，物無一量；紛紜揮霍，形難為狀；辭程才以效伎，意司契而為匠；在有無而僶俛，當淺深而不讓；雖離方而遯員；期窮形而盡相。故夫誇作誇字目者尚奢，愜心者貴當；言窮者無隘，達者唯曠。詩緣情而綺靡，賦體物而瀏亮；碑披文以相質，誄纏綿而淒愴；銘博約而溫潤，箴頓挫而清壯；頌優游以彬蔚，論精作晶字微而朗暢；奏平徹以閑雅，說煒曄而譎誑；雖區分之在茲，亦禁邪而制放；要辭達而理舉，故無取乎冗長。
121 	其為物也多姿，其為體也屢遷；其會意也尚巧，其遺言也貴妍。暨音聲之迭代，若五色之相宣；雖逝止之無常，固崎錡而難便；茍達變而識次，猶開流以納泉；如失機而後會，恆操末以續顛；謬玄黃之帙敘，故淟涊而不鮮。或仰逼於先條，或俯侵於後章；或辭害而理比，或言順而義妨。離之則雙美，合之則兩傷；考殿最於錙銖，定去留於毫芒；茍詮衡之所裁，固應繩其必當。或文繁理富，而意不指適；極無兩致，盡不可益。立片言而居要，乃一篇之警策；雖眾辭之有條，必待茲而效績；亮功多而累寡，故取足而不易。或藻思綺合，清麗千眠；炳作□字。若縟繡，淒若繁弦；必所擬之不殊，乃闇合乎曩篇；雖杼軸於予懷，怵他人之我先；茍傷廉而愆義，亦雖愛而必捐，或苕穎豎，作□字。離眾絕致；形不可逐，響難為系；塊孤立而特峙，非常音之所緯；心牢落而無偶，意徘徊而不能揥。
122 	石韞玉而山輝，水懷珠而川媚；彼榛楛之勿翦，亦蒙榮於集翠；綴下里於白雪，吾亦有以字。濟夫所偉。或託言於短韻，對窮跡而孤興；俯寂寞而無友，仰寥郭而莫承；譬偏弦之獨張，含清唱而靡應。或寄辭瘁音，徒靡言而弗華，混妍蚩而成體，累良質而為瑕；象下管之偏疾，故雖應而不和。或遺理以存異，徒尋虛以逐微；言寡情而鮮愛，辭浮漂而不歸；猶弦麼作緩字。而徽急，故雖和而不悲，或奔放以諧合，務嘈囋而妖冶；徒悅目而偶俗，固高聲作聲高。而曲下，寤防露與桑間，又雖悲而不雅。或清虛以婉約，每除煩而去濫；闕大羹之遺味，同朱弦之清泛；雖一唱而三嘆，固既雅而不艷。若夫豐約之裁，俯仰之形，因宜適變，曲有微作徽字。情；或言拙而喻巧，或理樸作質字而辭輕；或襲故而彌新；或沿濁而更清；或覽之而必察，或研之而後精；譬猶舞者赴節以投袂，歌者應弦而遺聲；是蓋輪扁有之字。所不得言，故亦非華說之所能精。作明字。
123 	普辭條與文律，良餘膺之所服；練世情之常尤，識前作刪字。修之所淑；雖浚發於巧心，或受□作嗤字。於拙目；彼瓊敷與玉藻，若中原之有菽；同橐籥之罔窮，與天地乎並育，雖紛藹於此世，嗟不盈於予掬。患挈瓶之屢空，病昌言之難屬，故踸踔於短垣，作韻字。放庸音以足曲；恆遺恨以終篇，豈懷盈而自足；懼蒙塵於叩缶，顧取笑乎作於字。鳴玉。若夫應感之會，通塞之紀；來不可遏，去不可止；藏若景滅，行猶響起。方天機之駿，利夫何紛而不理；思風發於胸臆，言泉流於唇齒；紛葳蕤以馺遝，唯毫素之所擬；文徽徽以溢目，音泠泠而盈耳。及其六情底滯，志往神留；兀若枯木，豁若涸流；攬營作煢字。魂以探賾，作潛字。頓精爽於作而字。自求；理翳翳而愈伏，思乙乙作軋軋。其若抽；是以或竭情而多悔，或率意而寡尤。雖茲物之在我，非餘力之所戮；故時撫空懷而自惋，吾未識夫開塞之所由。伊茲文之作其字。為用，固眾理之所因；作由字。恢萬里而作使字。無閡，通憶載而為津；俯貽則於來葉，仰觀象乎作於字古人；濟文武於將墜，宣風聲於不泯；塗無遠而不彌，理無微而弗作不字。綸；配沾潤於雲雨，象變化乎鬼神；被金石而德廣，流管弦而日新。
124 	１３全晉文七十七輯摯虞文章流別論晉書摯虞傳『虞撰文章志四卷，又撰古文章類聚區分為三十卷，名曰流別集，各為之論，辭理愜當，為世所重。』文鏡秘府論云『摯虞之文章志，區別優劣，編緝勝辭。』文章者，所以宣上下之象，明人倫之敘，窮理盡性，以究萬物之宜者也。王澤流而詩作，成功臻而頌興，德勛立而銘著，嘉美終而誄集。祝史陳辭，官箴王闕，周禮太師，掌教六詩：曰風，曰賦，曰比，曰興，曰雅，曰頌。言一國之事，系一人之本，謂之風；言天下之事，形四方之風，謂之雅；頌者，美盛德之形容；賦者，敷陳之稱也；比者，喻類之言也；興者，有感之辭也。後世之為詩者多矣，其稱功德者謂之頌；其餘則總謂之詩。頌，詩之美者也。古者聖帝王，功成治定，而頌聲興，於是史錄其篇，工歌其章，以奏於廟，告於鬼神，故頌之所美者，聖王之德也。則以為律呂。或以頌形，或以頌聲，其細已甚，非古頌之意。昔班固為安豐戴侯頌，史岑為出師頌，和熹鄧后頌，與魯頌體意相類，而文辭之異，古今之變也。揚雄趙充國頌，頌而似雅；傅毅顯宗頌，文與周頌相似，而雜以風雅之意。若馬融廣成上林之屬，純為今賦之體，而謂之頌，失之遠矣。
125 	賦者，敷陳之稱，古詩之流也，古之作詩者，發乎情，止乎禮義。情之發，因辭以形之，禮義之旨，須事以明之，故有賦焉。所以假象盡辭，敷陳其志。前世為賦者，有孫卿屈原，尚頗有古詩之義，至宋玉則多淫浮之病矣。楚辭之賦，賦之善者也。故揚子稱賦莫深於離騷。賈誼之作，則屈原儔也。古詩之賦，以情義為主，以事類為佐；今之賦，以事形為本，以義正為助。情義為主，則言省而文有例矣；事形為本，則言當而辭無常矣。文之煩省，辭之險易，蓋由於此。夫假象過大，則與類相遠；逸辭過壯，則與事相違；辯言過理，則與義相失；麗靡過美，則與情相悖。此四過者，所以背大體而害政教，是以司馬遷割相如之浮說，揚雄疾辭人之賦麗以淫。
126 	書云『詩言志，歌永言，』言其志謂之詩。古有採詩之官，王者以知得失。古之詩有三言，四言，五言，六言，七言，九言。古詩率以四言為體，而時有一句二句雜在四言之間。後世演之，遂以為篇。古詩之三言者，『振振鷺，鷺于飛』之屬是也，漢郊廟歌多用之。五言者，『誰謂雀無角何以穿我屋』之屬是也，於俳諧倡樂多用之。六言者，『我姑酌彼金罍』之屬是也，樂府亦用之。七言者，『交交黃鳥止於桑』之屬是也，於俳諧倡樂多用之。古詩之九言者，『泂酌彼行潦挹彼注茲』之屬是也，不入歌謠之章，故世希為之。夫詩雖以情志為本，而以成聲為節；然則雅音之韻，四言為正，其餘雖備曲折之體，而非音之正也。
127 	七發造於枚乘，借吳楚以為客主，先言出輿入輦□痿之損，深宮洞房寒暑之疾，靡曼美色晏安之毒，厚味暖服淫曜之害；宜聽世之君子，要言妙道，以疏神導引，蠲淹滯之累。既設此辭以顯明去就之路，而後說以色聲逸游之樂，其說不入，乃陳聖人辨士講論之娛，而霍然疾瘳。此因膏粱之常疾，以為匡勸；雖有甚泰之辭，而不沒其諷諭之義也。其流遂廣，其義遂變，率有辭人淫麗之尤矣。崔駰既作七依，而假非有先生之言曰『鳴呼！揚雄有言，童子雕蟲篆刻，俄而曰，壯夫不為也。孔子疾小言破道，斯文之簇，疑是族之誤。豈不謂義不足，而辨有餘者乎！賦者，將以諷，吾恐其不免於勸也。』
128 	揚雄依虞箴作十二州十二宮箴，而傳於世。不具九官。崔氏累世彌縫其闕。胡公又以次其首目，而為之解，署曰百官箴。
129 	夫古之銘至約，今之銘至繁，亦有由也。質文時異，論既論則之矣。此句有誤。且上古之銘，銘於宗廟之碑。蔡邕為揚公作碑，其文典正，末世之美者也。後世以來之器，銘之嘉者，有王莽鼎銘，崔瑗機銘，朱公叔鼎銘，王粲硯銘，咸以表顯功德。天子銘嘉量，諸侯大夫銘太常勒鐘鼎之義。所言雖殊，而令德一也。李尤為銘，自山河都邑，至於刀筆平契無不有銘；而文多穢病，討論潤色，言可採錄。
130 	詩頌箴銘之篇，皆有往古成文，可放依而作。惟誄無定制，故作者多異焉。見於典籍者，左傳有魯哀公為孔子誄。
131 	哀辭，誄之流也。崔瑗蘇順馬融等為之，率以施於童殤夭折，不以壽終者。建安中，文帝與臨淄侯各失稚子，命徐幹劉楨等為之哀辭。哀辭之體，以哀痛為主，緣以嘆息之辭。
132 	今所謂哀策者，古誄之義。
133 	若解嘲之弘纋優大，應賓之淵懿溫雅，述旨之壯麗慷慨，應閑之綢繆契闊，鬱鬱彬彬，靡有不長焉矣。古有宗廟之碑。後世立碑於墓。顯之衢路，其所載者銘辭也。
134 	圖讖之屬，雖非正文之制；然以取其縱橫有義，反覆成章。
135 	金樓子立言下『執虞論邕元表賦曰，通精以整，札移曰，通上當有幽字。思玄博而贍，元表擬之而不及。』案此條嚴氏未輯，應補入。（文選東征賦注引流別論云『發洛至陳留述所經歷也。』（嚴氏亦未收。
136 	１４李充翰林論全晉文五十三輯得下列八條。文鏡秘府論曰，『李充之制翰林，褒貶古今，斟酌利病。』或問曰『何如斯可謂之文？』答曰『孔文舉之書，陸士衡之議，斯可謂成文矣。』
137 	潘安仁之為文也，猶翔禽之羽毛，衣被之綃縠。
138 	容象圖而贊立，宜使簡而義正。孔融之贊楊公，亦其義也。
139 	表宜以遠大為本，不以華藻為先，若曹子建之表，可謂成文矣；諸葛亮之表劉主，裴公之辭侍中，羊公之讓開府，可謂德音矣。
140 	駁不以華藻為先，世以傅長虞每奏駁事，為之司直矣。
141 	研求名理而論難生焉，貴於允理，不求支離，若稽康之論文矣。
142 	在朝辨政而議奏出。宜以遠大為本。陸機議晉斷機有晉書限斷議亦名其美矣。
143 	盟檄發於師旅，相如喻蜀父老，可謂德音矣。
144 	文選百一詩注引翰林論曰『應休璉五言詩百數十篇，以風規治道，蓋有詩人之旨焉。』
145 	又劇秦美新注引翰林論云『楊子論秦之劇，稱新之美，此乃計其勝負，比其優劣之義。』以上兩條，嚴氏未收，應補錄。札記日『此翰林論之一斑，觀其所取，蓋以沈思翰藻為貴者，故極推孔陸而立名日翰林。』１５廣文選四二引少巧意作少功，案作少功是，史記太史公自序傳『儒者博而寡要，勞而少功。』本。
146 	１６桓譚新論頗有論文之言，今自全後漢文十三所輯，略舉數條如左：
147 	賈誼不左遷左志，則文彩不發；淮南不貴盛富饒，則不能廣聘駿士，使著文作書；太史公不典掌書記，則不能條悉古今；揚雄不貧，則不能作玄言。
148 	餘少時好離騷，博觀他書，輒欲反學。
149 	揚子云攻於賦，餘欲從學。子雲曰，能讀千賦則善賦。
150 	諺曰『侏儒見一節而長短可知。』孔子言『舉一隅足以三隅反。』觀吾小時二賦，亦足以揆其能否。
151 	案嚴輯之外，應補本書所引兩條。哀吊篇相如之吊二世，全為賦體。桓譚以為『其言惻愴，讀者嘆息。』
152 	通變篇桓君山云『予見新進麗文，美而無採，及見劉揚言辭，常輒有得。』
153 	劉楨文語無考，本書風骨篇定勢篇各引一條。
154 	１７札記曰『士龍與兄平原書牘，大抵商量文事，茲且錄一首以示一節。
155 	雲再拜。往日論文，先辭而後情，尚潔據定勢篇引當作勢。而不取悅澤。嘗憶兄道張公父子論文，實欲自得，今日便欲宗其言。兄文章之高遠絕異，不可復稱言。然猶皆欲微多，但清新相接，不以此為病耳。若復令小省，恐其妙欲不見可復稱極，不審兄由以為爾不？』
156 	應貞，字吉甫，論文語無考。
157 	１８札記曰『六朝人分文筆，大概有二途：其一，以有韻者為文，無韻者為筆；其一，以有文彩者為文，無文彩者為筆。謂兼二說而用之。』１９札記曰『謂明詩篇以下至書記篇，每篇敘述之次第。茲舉頌贊篇以示例：自「昔帝嚳之世」起，至「相繼於時矣」止，此原始以表末也。「頌者容也」二句，釋名以章義也。「若夫子雲之表充國」以下，此選文以定篇也。「原夫頌惟典雅」以下，此敷理以舉統也。』論文敘筆，謂自明詩至哀吊皆論有韻之文，雜文諧隱二篇，或韻或不韻，故置於中，史傳以下，則無韻之筆。
158 	２０割當作剖。剖情析採，情指神思以下諸篇，採則指聲律以下也。易上系『大衍之數五十，其用四十有九。』焦循易通釋『大衍，猶言大通言。』大易，疑當作大衍。
159 	２１金樓子立言上『諸子興於戰國，文集盛於二漢。至家家有制，人人有集，其美者足以敘情惠，敦風俗其弊者祗以煩簡牘，疲後生。往者既積，來者未已，翹足志學，白首不偏。或昔之所重今反輕；今之所重，古之所賤。墜我後生，博達之士，有能品藻異同，刪整蕪穢，使卷無瑕玷，覽無遺功，可謂學矣。』金樓所希，蓋指如摯虞昭明之撰總集，然何如彥和之示人規矩準繩邪。
160 	２２札記曰『此義最要。同異是非，稱心而論，本無成見，自少紛紜。故文心多襲前人之論，而不嫌其鈔襲，未若世之君子必以己言為貴也。即如頌贊篇大意本之文章流別，哀吊篇亦有取於摯君，信乎通人之識，自有殊於流俗已。』宗經篇取王仲宣成文，不以為嫌，亦即此意。
161 	２３諸子篇曰『嗟夫！身與時舛，志共道申，標心於萬古之上，而送懷於千載之下，金石靡矣，聲其銷乎！』案戰國策趙策『趙武靈王曰，「學者沈於所聞。」』此彥和所本，作洗者不可從。

