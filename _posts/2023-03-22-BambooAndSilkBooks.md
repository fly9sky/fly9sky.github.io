---
layout: post
title: 竹书帛书等
description: 竹书帛书等读书札记,这类书不可全新，但也有可读之处
date: 2023-03-22 18:01:01
---

- [竹书纪年（汲冢纪年）](#竹书纪年汲冢纪年)
  - [五帝](#五帝)
  - [夏](#夏)
  - [商](#商)
  - [周](#周)
- [逸周书](#逸周书)
  - [卷一 度训解 命训解 常训解 文酌解 籴匡解](#卷一-度训解-命训解-常训解-文酌解-籴匡解)
  - [卷二 武称解 允文解 大武解 大明武解 小明武解 大匡解 程典解 程寤解 秦阴解(亡) 九政解(亡) 九开解(亡) 刘法解(亡) 文开解(亡) 保开解(亡) 八繁解(亡)](#卷二-武称解-允文解-大武解-大明武解-小明武解-大匡解-程典解-程寤解-秦阴解亡-九政解亡-九开解亡-刘法解亡-文开解亡-保开解亡-八繁解亡)
  - [卷三 酆保解 大开解 小开解 文儆解 文传解 柔武解 大开武解 小开武解 宝典解 酆谋解 寤儆解 武顺解 武穆解](#卷三-酆保解-大开解-小开解-文儆解-文传解-柔武解-大开武解-小开武解-宝典解-酆谋解-寤儆解-武顺解-武穆解)
  - [卷四 和寤解 武寤解 克殷解 大匡解 文政解 大聚解 世俘解 箕子解(亡) 耆德解(亡)](#卷四-和寤解-武寤解-克殷解-大匡解-文政解-大聚解-世俘解-箕子解亡-耆德解亡)
  - [卷五 商誓解 度邑解 武儆解 五权解 成开解 作雒解 皇门解 大戒解](#卷五-商誓解-度邑解-武儆解-五权解-成开解-作雒解-皇门解-大戒解)
  - [卷六 周月解 时训解 月令解 谥法解 明堂解 尝麦解 本典解](#卷六-周月解-时训解-月令解-谥法解-明堂解-尝麦解-本典解)
  - [卷七 官人解 王会解](#卷七-官人解-王会解)
  - [卷八 祭公解 史记解 职方解](#卷八-祭公解-史记解-职方解)
  - [卷九 芮良夫解 太子晋解 王佩解 殷祝解 周祝解](#卷九-芮良夫解-太子晋解-王佩解-殷祝解-周祝解)
  - [卷十 武纪解 铨法解 器服解](#卷十-武纪解-铨法解-器服解)
  - [逸文](#逸文)
  - [《清华简》之保训编辑 播报](#清华简之保训编辑-播报)
  - [《清华简》之厚父](#清华简之厚父)
  - [《清华简》之封许之命](#清华简之封许之命)
  - [附 序](#附-序)
- [穆天子传](#穆天子传)
  - [序一](#序一)
  - [序二](#序二)
  - [卷一](#卷一)
  - [卷二](#卷二)
  - [卷三](#卷三)
  - [卷四](#卷四)
  - [卷五](#卷五)
  - [卷六](#卷六)
- [世本](#世本)
  - [1 王谟辑本《世本》](#1-王谟辑本世本)
  - [2 孙冯翼集本《世本》](#2-孙冯翼集本世本)
  - [3 雷学淇校辑本《世本》](#3-雷学淇校辑本世本)
  - [4 茆泮林辑本《世本》](#4-茆泮林辑本世本)
  - [孙冯翼集本重集世本序](#孙冯翼集本重集世本序)
  - [世本考证](#世本考证)
  - [世本](#世本-1)
  - [张澍稡集补注本辑世本序(一）](#张澍稡集补注本辑世本序一)
  - [世本后序](#世本后序)
  - [世本卷第一](#世本卷第一)
  - [世本卷第二](#世本卷第二)
  - [世本卷第三](#世本卷第三)
  - [世本卷第四](#世本卷第四)
- [清华简](#清华简)
  - [第一辑](#第一辑)
    - [《尹至》《尹诰》《程寤》《保训》《耆夜》《金縢》《皇门》《祭公》和《楚居》](#尹至尹诰程寤保训耆夜金縢皇门祭公和楚居)
  - [第二辑](#第二辑)
    - [系年](#系年)
  - [第三辑](#第三辑)
  - [第四辑](#第四辑)
  - [第五辑](#第五辑)
  - [第六辑](#第六辑)
  - [第七辑](#第七辑)
    - [越公其事](#越公其事)
  - [第八辑](#第八辑)
  - [第九辑](#第九辑)
  - [第十辑](#第十辑)
  - [第十一辑](#第十一辑)
  - [第十二辑](#第十二辑)
- [岳麓秦简](#岳麓秦简)
- [居延汉简](#居延汉简)
- [备注](#备注)


## 竹书纪年（汲冢纪年）

### 五帝

> 黄帝轩辕氏

> 母曰附宝，见大电绕北斗枢星，光照郊野，感而孕。二十五月而生帝于寿丘。弱而能言，龙颜，有圣德，劾百神朝而使之。应龙攻蚩尤，战虎、豹、熊、罴四兽之力。以女魃止淫雨。天下既定，圣德光被，群瑞毕臻。有屈轶之草生于庭，佞人入朝，则草指之，是以佞人不敢进。

> 元年，帝即位，居有熊。

> 初制冕服。

> 二十年，景云见，以云纪官。

> 有景云之瑞，赤方气与青方气相连，赤方中有两星，青方中有一星，凡三星，皆黄色，以天清明时见于摄提，名曰景星。帝黄服斋于宫中，坐于玄扈、洛水之上。有凤凰集，不食生虫，不履生草，或止帝之东园，或巢于阿阁，或鸣于庭，其雄自歌，其雌自舞。麒麟在囿，神鸟来仪。有大蝼如羊，大螾如虹。帝以土气胜，遂以土德王。

> 五十年秋七月庚申，凤鸟至，帝祭于洛水。

> 庚申，天雾，三日三夜，昼昏。帝问天老、力牧、容成曰：“于公何如？”天老曰：“臣闻之，国安，其主好文，则凤凰居之。国乱，其主好武，则凤凰去之。今凤凰翔于东郊而乐之，其鸣音中夷则，与天相副。以是观之，天有严教以赐帝，帝勿犯也。”召史卜之，龟燋。史曰：“臣不能占也，其问之圣人。”帝曰：“已问天老、力牧、容成矣。”史北面再拜曰：“龟不违圣智，故燋。”雾既除，游于洛水之上，见大鱼，杀五牲以醮之，天乃甚雨，七日七夜，鱼流于海，得图书焉。《龙图》出河，《龟书》出洛，赤文篆字，以授轩辕，接万神于明庭，今塞门谷口是也。

> 五十九年，贯胸氏来宾，长股氏来宾。

> 七十七年，昌意降居弱水，产帝乾荒。

> 一百年，地裂。

> 帝陟。

> 帝王之崩皆曰陟，《书》称“新陟王”，谓新崩也。帝以土德王，应地裂而陟。葬，群臣有左彻者，感思帝德，取衣冠几杖而庙飨之，诸侯大夫岁时朝焉。

> 帝挚少昊氏

> 约案：帝挚少昊氏（《左氏·昭十七年传》：“我高祖少皞挚之立也。”），母曰女节，见星如虹，下流华渚，既而梦接意感，生少昊。登帝位，有凤凰之瑞。或曰名清，不居帝位，帅鸟师，居西方，以鸟纪官。

> 帝颛顼高阳氏

> 母曰女枢，见瑶光之星，贯月如虹，感己于幽房之宫，生颛顼于若水。首戴干戈，有圣德。生十年而佐少昊氏，二十而登帝位。

> 元年，帝即位，居濮。

> 十三年，初作历象。

> 二十一年，作承云之乐。

> 三十年，帝产伯鲧，居天穆之阳。

> 七十八年，帝陟。

> 术器作乱，辛侯灭之。

> 帝喾高辛氏

> 生而骈齿，有圣德，初封辛侯，代高阳氏王天下。使瞽人拊鞞鼓，击钟磬，凤皇鼓翼而舞。

> 元年，帝即位，居亳。

> 十六年，帝使重帅师灭有郐。

> 四十五年，帝锡唐侯命。

> 六十三年，帝陟。

> 帝子挚立，九年而废。

> 帝尧陶唐氏

> 母曰庆都，生于斗维之野，常有黄云覆其上。及长，观于三河，常有龙随之。一旦，龙负图而至，其文要曰：“亦受天祐。”眉八采，须发长七尺二寸，面锐上丰下，足履翼宿。既而阴风四合，赤龙感之。孕十四月而生尧于丹陵，其状如图。及长，身长十尺，有圣德，封于唐。梦攀天而上。高辛氏衰，天下归之。

> 元年丙子，帝即位，居冀。

> 命羲和历象。

> 五年，初巡狩四岳。

> 七年，有麟。

> 十二年，初治兵。

> 十六年，渠搜氏来宾。

> 十九年，命共工治河。

> 二十九年春，僬侥氏来朝，贡没羽。

> 四十二年，景星见于翼。

> 五十年，帝游于首山，乘素车玄驹。

> 五十三年，帝祭于洛。

> 五十八年，帝使后稷放帝子朱于丹水。

> 六十一年，命崇伯鲧治河。

> 六十九年，黜崇伯鲧。

> 七十年春正月，帝使四岳锡虞舜命。

> 帝在位七十年，景星出翼，凤皇在庭，朱草生，嘉禾秀，甘露润，醴泉出，日月如合璧，五星如连珠。厨中自生肉，其薄如箑，摇动则风生，食物寒而不臭，名曰“箑脯”。又有草荚阶而生，月朔始生一荚，月半而生十五荚，十六日以后日落一荚，及晦而尽，月小则一荚焦而不落，名曰“蓂荚”，一曰“历荚”。洪水既平，归功于舜，将以天下禅之，乃洁斋修坛场于河、洛，择良日，率舜等升首山，遵河渚。有五老游焉，盖五星之精也。相谓曰：“《河图》将来告帝以期，知我者重瞳黄姚。”五老因飞为流星，上入昴。二月辛丑昧明，礼备，至于日昃，荣光出河，休气四塞，白云起，回风摇，乃有龙马衔甲，赤文绿色，缘坛而上，吐《甲图》而去。甲似龟，背广九尺，其图以白玉为检，赤玉为柙，泥以黄金，约以青绳。检文曰：“闿色授帝舜。”言虞、夏当受天命。帝乃写其言，藏于东序。后二年二月仲辛，率群臣东沈璧于洛。礼毕，退俟，至于下昃，赤光起，元龟负书而出，背甲赤文成字，止于坛。其书言当禅舜。遂让舜。

> 七十一年，帝命二女嫔于舜。

> 七十三年春正月，舜受终于文祖。

> 七十四年，虞舜初巡狩四岳。

> 七十五年，司空禹治河。

> 七十六年，司空伐曹魏之戎，克之。

> 八十六年，司空入觐，贽用玄圭。

> 八十七年，初建十有二州。

> 八十九年，作游宫于陶。

> 九十年，帝游居于陶。

> 九十七年，司空巡十有二州。

> 一百年，帝陟于陶。

> 帝子丹朱避舜于房陵，舜让，不克。朱遂封于房，为虞宾。三年，舜即天子之位。

> 帝舜有虞氏

> 母曰握登，见大虹意感，而生舜于姚墟。目重瞳子，故名重华。龙颜大口，黑色，身长六尺一寸。舜父母憎舜，使其涂廪，自下焚之，舜服鸟工衣服飞去。又使浚井，自上填之以石，舜服龙工衣自傍而出。耕于历，梦眉长与发等，遂登庸。

> 元年己未，帝即位，居冀。

> 作大韶之乐。

> 即帝位，蓂荚生于阶，凤凰巢于庭，击石拊石，以歌《九韶》，百兽率舞，景星出于房，地出乘黄之马。

> 三年，命皋陶作刑。

> 九年，西王母来朝。

> 西王母之来朝，献白环、玉玦。

> 十四年，卿云见，命禹代虞事。

> 在位十有四年，奏钟石笙管未罢，而天大雷雨，疾风发屋拔木，桴鼓播地，钟磬，乱行，舞人顿伏，乐正狂走。舜乃磬堵持衡而笑曰：“明哉，天下非一人之天下也，亦乃见于钟石笙管乎。”乃荐禹于天，使行天子事也。于是和气普应，庆云兴焉，若烟非烟，若云非云，郁郁纷纷，萧索轮囷，百工相和而歌《卿云》。帝乃倡之曰：“庆云烂兮，糺缦缦兮，日月光华，旦复旦兮。”群臣咸进，顿首曰：“明明上天，烂然星陈。日月光华，弘于一人。”帝乃再歌曰：“日月有常，星辰有行。四时从经，万姓允诚。于予论乐，配天之灵。迁于圣贤，莫不咸听。乎鼓之，轩乎舞之。精华已竭，褰裳去之。”于是八风循通，庆云丛集，蟠龙奋迅于其藏，蛟鱼踊跃于其渊，龟鳖咸出其穴，迁虞而事夏。舜乃设坛于河，依尧故事。至于下昃，荣光休气至，黄龙负图，长三十二尺，广九尺，出于坛畔，赤文绿错，其文言当禅禹。

> 十五年，帝命夏后有事于太室。

> 十七年春二月，入学初用万。

> 二十五年，息慎氏来朝，贡弓矢。

> 二十九年，帝命子义钧封于商。

> 三十年，葬后育于渭。

> 三十二年，帝命夏后总师，遂陟方岳。

> 三十三年春正月，夏后受命于神宗，遂复九州。

> 三十五年，帝命夏后征有苗，有苗氏来朝。

> 四十二年，玄都氏来朝，贡宝玉。

> 四十七年冬，陨霜，不杀草木。

> 四十九年，帝居于鸣条。

> 五十年，帝陟。

> 义钧封于商，是谓商均。后育，娥皇也。鸣条有苍梧之山，帝崩，遂葬焉，今海州。

### 夏

> 帝禹夏后氏

> 母曰修己，出行，见流星贯昴，梦接意感，既而吞神珠。修己背剖，而生禹于石纽。虎鼻大口，两耳参镂，首戴钩铃，胸有玉斗，足文履已，故名文命。长有圣德。长九尺九寸。梦自洗于河，取水饮之。又有白狐九尾之瑞。当尧之世，舜举之。禹观于河，有长人白面鱼身，出曰：“吾河精也。”呼禹曰：“文命治水。”言讫，授禹《河图》，言治水之事，乃退入于渊。禹治水既毕，天锡玄圭，以告成功。夏道将兴，草木畅茂，青龙止于郊，祝融之神降于崇山。乃受舜禅，即天子之位。洛出龟书，是为《洪范》。三年丧毕，都于阳城。

> 元年壬子，帝即位，居冀。

> 颁夏时于邦国。

> 二年，咎陶薨。

> 五年，巡狩，会诸侯于涂山。

> 南巡狩，济江，中流有二黄龙负舟，舟人皆惧。禹笑曰：“吾受命于天，屈力以养人。生，性也；死，命也。奚忧龙哉。”龙于是曳尾而逝。

> 八年春，会诸侯于会稽，杀防风氏。

> 夏六月，雨金于夏邑。

> 秋八月，帝陟于会稽。

> 禹立四十五年。

> 禹荐益于天。七年，禹崩，三年丧毕，天下归启。

> 帝启

> 元年癸亥，帝即位于夏邑，大飨诸侯于钧台。

> 诸侯从帝归于冀都。大飨诸侯于璇台。

> 二年，费侯伯益出就国。

> 王帅师伐有扈，大战于甘（有扈，在始平鄠县）。

> 六年，伯益薨，祠之。

> 八年，帝使孟涂如巴莅讼。

> 十年，帝巡狩，舞《九韶》于大穆之野。

> 十一年，放王季子武观于西河（武观即五观也。观国，今顿丘卫县）。

> 十五年，武观以西河叛。彭伯寿帅师征西河，武观来归。

> 十六年，陟。

> 帝太康

> 元年癸未，帝即位，居斟寻。畋于洛表。羿入居斟寻。

> 四年，陟。

> 帝仲康

> 元年己丑，帝即位，居斟寻。

> 五年秋九月庚戌朔，日有食之。命胤侯帅师征羲和。

> 六年，锡昆吾，命作伯。

> 七年，陟。

> 世子相出居商丘，依邳侯（一作“依同姓诸侯斟灌、斟寻”）。

> 帝相

> 元年戊戌，帝即位，居商。

> 征淮夷。

> 二年，征风及黄夷。

> 七年，于夷来宾。

> 八年，寒浞杀羿，使其子浇居过。

> 九年，相居于斟灌。

> 十五年，商侯相土作乘马。遂迁于商丘。

> 二十年，寒浞灭戈。

> 二十六年，寒浞使其子帅师灭斟灌。

> 二十七年，浇伐斟挘笳接跒H，覆其舟，灭之。

> 二十八年，寒浞使其子浇弑帝。后缗归于有仍。伯靡出奔鬲。

> 斟灌之墟，是为帝丘。后缗方娠，逃出自窦，归于有仍。伯靡奔有鬲氏。

> 夏世子少康生（丙寅年）。

> 少康自有仍奔虞（乙酉年）。

> 伯靡自鬲帅斟挕⒄骞嘀σ苑ヤ贰

> 世子少康使汝艾伐过杀浇（甲辰年）。

> 伯子杼帅师灭戈。

> 伯靡杀寒浞。

> 少康自纶归于夏邑（乙巳年）。

> 明年，后缗生少康。既长，为仍牧正，惎浇，能戒之。浇使椒求之，将至仍，少康逃奔有虞，为之庖正，以除其害。虞思于是妻之以二姚，而邑诸纶。有田一成，有众一旅，能布其德，而兆其谋，以收夏众，抚其官职。夏之遗臣伯靡，自有鬲氏收二斟之烬以伐浞。浞恃浇皆康娱，日忘其恶而不为备。少康使汝艾谍浇。初，浞娶纯狐氏，有子早死，其妇曰女歧，寡居。浇强圉，往至其户，阳有所求。女歧为之缝裳，共舍而宿。汝艾夜使人袭断其首，乃女歧也。浇既多力，又善走，艾乃畋猎，放犬逐兽，因嗾浇颠陨，乃斩浇以归于少康。于是，夏众灭浞，奉少康归于夏邑。诸侯始闻之，立为天子，祀夏配天，不失旧物。

> 帝少康

> 元年丙午，帝即位，诸侯来朝，宾虞公。

> 二年，方夷来宾。

> 三年，复田稷。

> 后稷之后不窋失官，至是而复。

> 十一年，使商侯冥治河。

> 十八年，迁于原。

> 二十一年，陟。

> 帝杼

> 元年己巳，帝即位，居原。

> 五年，自原迁于老丘。

> 八年，征于东海及三寿，得一狐九尾。

> 十三年，商侯冥死于河。

> 十七年，陟。

> 杼或作帝宇，一曰伯杼。杼，能帅禹者也，故夏后氏报焉。

> 帝芬

> 元年戊子，帝即位。

> 三年，九夷来御。

> 十六年，洛伯用与河伯冯夷斗。

> 三十三年，封昆吾氏子于有苏。

> 三十六年，作圜土。

> 四十四年，陟。

> 芬或曰芬发。

> 帝芒

> 元年壬申，帝即位，以玄珪宾于河。

> 十三年，东狩于海，获大鱼。

> 三十三年，商侯迁于殷。

> 五十八年，陟。

> 芒或曰帝荒。

> 帝泄

> 元年辛未，帝即位。

> 十二年，殷侯子亥宾于有易，有易杀而放之。

> 十六年，殷侯微以河泊之师伐有易，杀其君绵臣。

> 殷侯子亥宾于有易而淫焉，有易之君绵臣杀而放之。故殷上甲微假师于河伯，以伐有易，灭之，遂杀其君绵臣。中叶衰而上甲微复兴，故商人报焉。

> 二十一年，命畎夷、白夷、玄夷、风夷、赤夷、黄夷。

> 二十五年，陟。

> 帝不降

> 元年己亥，帝即位。

> 六年，伐九苑。

> 三十五年，殷灭皮氏。

> 五十九年，逊位于弟扃。

> 帝扃

> 元年戊戌，帝即位。

> 十年，帝不降陟。

> 三代之世内禅，惟不降实有圣德。

> 十八年，陟。

> 帝廑

> 一名胤甲。

> 元年己未，帝即位，居西河。

> 四年，作西音。

> 昆吾氏迁于许（己姓，名樊，封于卫，夏衰为伯，迁于旧许）。

> 八年，天有妖孽，十日并出，其年陟。

> 帝孔甲

> 元年乙巳，帝即位，居西河。

> 废豕韦氏，使刘累豢龙。

> 三年，王畋于掞山。

> 五年，作东音。

> 七年，刘累迁于鲁阳。

> 王好事鬼神，肆行淫乱，诸侯化之，夏政始衰。田于东阳掞山，天大风晦盲，孔甲迷惑，入于民室。主人方乳，或曰：“后来见良日也，之子必大吉。”或又曰：“不胜也，之子必有殃。”孔甲闻之曰：“以为余一人子，夫谁殃之。”乃取其子以归。既长，为斧所戕，乃作《破斧之歌》，是为东音。刘累所畜龙一雌死，潜醢以食夏后，夏后飨之，既而使求之，惧而迁于鲁阳，其后为范氏。

> 九年，陟。

> 殷侯复归于商丘。

> 帝昊

> 昊一作皋。

> 元年庚辰，帝即位。

> 使豕韦氏复国（夏衰，昆吾、豕韦相继为伯）。

> 三年，陟。

> 帝发

> 一名后敬，或曰发惠。

> 元年乙酉，帝即位。

> 诸夷宾于王门，再保墉会于上池，诸夷入舞。

> 七年，陟。

> 泰山震。

> 帝癸

> 一名桀。

> 元年壬辰，帝即位，居斟挕

> 三年，筑倾宫。

> 毁容台。

> 畎夷入于岐以叛。

> 六年，歧踵戎来宾。

> 十年，五星错行，夜中，星陨如雨。

> 地震。

> 伊、洛竭。

> 十一年，会诸侯于仍，有缗氏逃归，遂灭有缗。

> 十三年，迁于河南。

> 初作辇。

> 十四年，扁帅师伐岷山（一作“山民”）。

> 癸命扁伐山民，山民女于桀二人，曰琬，曰琰。后爱二人，女无子焉，斫其名于苕华之玉。苕是琬，华是琰，而弃其元妃于洛，曰妹喜，于倾宫饰瑶台居之。

> 十五年，商侯履迁于亳（成汤元年）。

> 十七年，商使伊尹来朝。

> 二十年，伊尹归于商，及汝鸠、汝方会于北门。

> 二十一年，商师征有洛，克之。遂征荆，荆降。

> 二十二年，商侯履来朝，命囚履于夏台。

> 二十三年，释商侯履。诸侯遂宾于商。

> 二十六年，商灭温。

> 二十八年，昆吾氏伐商。商会诸侯于景亳，遂征韦。商师取韦，遂征顾。

> 太史令终古出奔商。

> 二十九年，商师取顾。

> 三日并出。

> 费伯昌出奔商。

> 冬十月，凿山穿陵，以通于河。

> 三十年，瞿山崩。

> 杀其大夫关龙逢。

> 商师征昆吾。

> 冬，聆隧灾。

> 三十一年，商自陑征夏邑，克昆吾。大雷雨，战于鸣条。

> 夏师败绩，桀出奔三朡。商师征三朡，战于郕，获桀于焦门，放之于南巢。

> 自禹至桀十七世，有王与无王，用岁四百七十一年（始壬子，终壬戌）。

### 商

> 殷商成汤

> 名履。

> 汤有七名而九征。放桀于南巢而还，诸侯八译而来者千八百国，奇肱氏以车至，乃同尊天乙履为天子，三让，遂即天子之位。初，高辛氏之世妃曰简狄，以春分玄鸟至之日，从帝祀郊禖，与其妹浴于玄丘之水。有玄鸟衔卵而坠之，五色甚好，二人竞取，覆以玉筐。简狄先得而吞之，遂孕。胸剖而生契。长为尧司徒，成功于民，受封于商。后十三世，生主癸。主癸之妃曰扶都，见白气贯月，意感，以乙日生汤，号天乙。丰下锐上，皙而有髯，句身而扬声，长九尺，臂有四肘，是为成汤。汤在亳，能修其德。伊挚将应汤命，梦乘船过日月之傍，汤乃东至于洛，观帝尧之坛，沈璧退立，黄鱼双踊，黑鸟随之止于坛，化为黑玉。又有黑龟，并赤文成字，言夏桀无道，汤当代之。梼杌之神，见于邳山。有神牵白狼衔钩而入商朝。金德将盛，银自山溢。汤将奉天命放桀，梦及天而舐之，遂有天下。商人后改天下之号曰殷。

> 十八年癸亥，王即位，居亳。

> 始屋夏社。

> 十九年，大旱。

> 氐、羌来宾。

> 二十年，大旱。

> 夏桀卒于亭山。

> 禁弦歌舞。

> 二十一年，大旱。

> 铸金币。

> 二十二年，大旱。

> 二十三年，大旱。

> 二十四年，大旱。

> 王祷于桑林，雨。

> 二十五年，作《大濩乐》。

> 初巡狩，定献令。

> 二十七年，迁九鼎于商邑。

> 二十九年，陟。

> 外丙

> 名胜。

> 元年乙亥，王即位，居亳，命卿士伊尹。

> 二年，陟。

> 仲壬

> 名庸。

> 元年丁丑，王即位，居亳，命卿士伊尹。

> 四年，陟。

> 太甲

> 名至。

> 元年辛巳，王即位，居亳，命卿士伊尹。

> 伊尹放太甲于桐，乃自立。

> 约按：伊尹自立，盖误以摄政为真尔。

> 七年，王潜出自桐，杀伊尹，天大雾三日，乃立其子伊陟、伊奋，命复其父之田宅而中分之。

> 约按：此文与前后不类，盖后世所益。

> 十年，大飨于太庙。

> 初祀方明。

> 十二年，陟。

> 沃丁

> 名绚。

> 元年癸巳，王即位，居亳，命卿士咎单。

> 八年，祠保衡。

> 十九年，陟。

> 小庚（约案：《史记》作“太庚”）

> 名辨。

> 元年壬子，王即位，居亳。

> 五年，陟。

> 小甲

> 名高。

> 元年丁巳，王即位，居亳。

> 十七年，陟。

> 雍己

> 名胄。

> 元年甲戌，王即位，居亳。

> 十二年，陟。

> 大戊

> 名密。

> 元年丙戌，王即位，居亳，命卿士伊陟、臣扈。

> 七年，有桑谷生于朝。

> 十一年，命巫咸祷于山川。

> 二十六年，西戎来宾，王使王孟聘西戎。

> 三十一年，命费侯中衍为车正。

> 三十五年，作寅车。

> 四十六年，大有年。

> 五十八年，城蒲姑。

> 六十一年，东九夷来宾。

> 七十五年，陟。

> 大戊遇祥桑，侧身修行。三年之后，远方慕明德，重译而至者七十六国。商道复兴，庙为中宗（《竹书》作“太宗”）。

> 仲丁

> 名庄。

> 元年辛丑，王即位，自亳迁于嚣，于河上。

> 六年，征蓝夷。

> 九年，陟。

> 外壬

> 名发。

> 元年庚戌，王即位，居嚣。

> 邳人、姺人叛。

> 十年，陟。

> 河亶甲

> 名整。

> 元年庚申，王即位，自嚣迁于相。

> 三年，彭伯克邳。

> 四年，征蓝夷。

> 五年，姺人入于班方。彭伯、韦伯伐班方，姺人来宾。

> 九年，陟。

> 祖乙

> 名滕。

> 元年己巳，王即位，自相迁于耿，命彭伯、韦伯（见上）。

> 二年，圮于耿。

> 自耿迁于庇。

> 三年，命卿士巫贤。

> 八年，城庇。

> 十五年，命邠侯高圉。

> 十九年，陟。

> 祖乙之世，商道复兴，庙为中宗（《史记》与《无逸》皆无之）。

> 祖辛

> 名旦。

> 元年戊子，王即位，居庇。

> 十四年，陟。

> 开甲（《史记》作“沃甲”）

> 名逾。

> 元年壬寅，王即位，居庇。

> 五年，陟。

> 祖丁

> 名新。

> 元年丁未，王即位，居庇。

> 九年，陟。

> 南庚

> 名更。

> 元年丙辰，王即位，居庇。

> 三年，迁于奄。

> 六年，陟。

> 阳甲（一名“和甲”）

> 名和。

> 元年壬戌，王即位，居奄。

> 三年，西征丹山戎。

> 四年，陟。

> 盘庚

> 名旬。

> 元年丙寅，王即位，居奄。

> 七年，应侯来朝。

> 十四年，自奄迁于北蒙，曰殷。

> 十五年，营殷邑。

> 十九年，命邠侯亚圉。

> 二十八年，陟。

> 小辛

> 名颂。

> 元年甲午，王即位，居殷。

> 三年，陟。

> 小乙

> 名敛。

> 元年丁酉，王即位，居殷。

> 六年，命世子武丁居于河，学于甘盘。

> 十年，陟。

> 武丁

> 名昭。

> 元年丁未，王即位，居殷，命卿士甘盘。

> 三年，梦求傅说，得之。

> 六年，命卿士傅说。

> 视学养老。

> 十二年，报祀上甲微。

> 二十五年，王子孝己卒于野。

> 二十九年，肜祭太庙，有雉来。

> 三十二年，伐鬼方，次于荆。

> 三十四年，王师克鬼方。

> 氐、羌来宾。

> 四十三年，王师灭大彭。

> 五十年，征豕韦，克之。

> 五十九年，陟。

> 王，殷之大仁也。力行王道，不敢荒宁，嘉靖殷邦，至于小大，无时或怨。是时舆地，东不过江、黄，西不过氐、羌，南不过荆蛮，北不过朔方，而颂声作，礼废而复起，庙号高宗。

> 祖庚

> 名曜。

> 元年丙午，王即位，居殷，作《高宗之训》。

> 十一年，陟。

> 祖甲（《国语》作“帝甲”）

> 名载。

> 元年丁巳，王即位，居殷。

> 十二年，征西戎。

> 冬，王返自西戎（祖甲西征，得一丹山）。

> 十三年，西戎来宾。

> 命邠侯组绀。

> 二十四年，重作汤刑。

> 二十七年，命王子嚣、王子良。

> 三十三年，陟。

> 王旧在野，及即位，知小人之依，能保惠庶民，不悔鳏寡。迨其末也，繁刑以携远，殷道复衰（《国语》曰：“玄王勤商，十有四世，帝甲乱之，七世而陨。”）。

> 冯辛（《史记》作“廪辛”）

> 名先。

> 元年庚寅，王即位，居殷。

> 四年，陟。

> 庚丁

> 名嚣。

> 元年甲午，王即位，居殷。

> 八年，陟。

> 武乙

> 名瞿。

> 元年壬寅，王即位，居殷。

> 邠迁于岐周。

> 三年，自殷迁于河北。

> 命周公亶父，赐以岐邑。

> 十五年，自河北迁于沬。

> 二十一年，周公亶父薨。

> 二十四年，周师伐程，战于毕，克之。

> 三十年，周师伐义渠，乃获其君以归。

> 三十四年，周公季历来朝，王赐地三十里，玉十皞，马十匹。

> 三十五年，周公季历伐西落鬼戎。

> 王畋于河、渭，暴雷震死。

> 文丁（《史记》作“大丁”，非。）

> 名杞。

> 元年丁丑，王即位，居殷（自沬归殷邑）。

> 二年，周公季历伐燕京之戎，败绩。

> 三年，洹水一日三绝。

> 四年，周公季历伐余无之戎，克之。命为牧师。

> 五年，周作程邑。

> 七年，周公季历伐始呼之戎，克之。

> 十一年，周公季历伐翳徒之戎，获其三大夫，来献捷。

> 王杀季历。

> 王嘉季历之功，锡之圭瓒、秬鬯，九命为伯，既而执诸塞库。季历困而死，因谓文丁杀季历（执王季于塞库，羁文王于玉门，郁尼之情，辞以作歌，其传久矣。）

> 十二年（周文王元年），有凤集于岐山。

> 十三年，陟。

> 帝乙

> 名羡。

> 元年庚寅，王即位，居殷。

> 三年，王命南仲，西拒昆夷，城朔方。

> 夏六月，周地震。

> 九年，陟。

> 帝辛

> 名受（即纣也，曰受辛）。

> 元年己亥，王即位，居殷。

> 命九侯、周侯、邘侯（周侯为西伯昌）。

> 三年，有雀生鹯。

> 四年，大蒐于黎。

> 作炮烙之刑。

> 五年夏，筑南单之台。

> 雨土于亳。

> 六年，西伯初礿于毕。

> 九年，王师伐有苏，获妲己以归。

> 作琼室，立玉门。

> 十年夏六月，王畋于西郊。

> 十七年，西伯伐翟。

> 冬，王游于淇。

> 二十一年春正月，诸侯朝周。

> 伯夷、叔齐自孤竹归于周。

> 二十二年冬，大蒐于渭。

> 二十三年，囚西伯于羑里。

> 二十九年，释西伯。诸侯逆西伯，归于程。

> 三十年春三月，西伯率诸侯入贡。

> 三十一年，西伯治兵于毕，得吕尚以为师。

> 三十二年，五星聚于房。

> 有赤乌集于周社。

> 密人侵阮，西伯帅师伐密。

> 三十三年，密人降于周师，遂迁于程。

> 王锡命西伯，得专征伐。

> 约案：文王受命九年，大统未集，盖得专征伐，受命自此年始。

> 三十四年，周师取耆及邘，遂伐崇，崇人降。

> 冬十二月，昆夷侵周。

> 三十五年，周大饥。

> 西伯自程迁于丰。

> 三十六年春正月，诸侯朝于周，遂伐昆夷。

> 西伯使世子发营镐。

> 三十七年，周作辟雍。

> 三十九年，大夫辛甲出奔周。

> 四十年，周作灵台。

> 王使胶鬲求玉于周。

> 四十一年春三月，西伯昌薨（周文王葬毕，毕西于丰三十里）。

> 四十二年（周武王元年），西伯发受丹书于吕尚。

> 有女子化为丈夫。

> 四十三年春，大阅。

> 峣山崩。

> 四十四年，西伯发伐黎。

> 四十七年，内史向挚出奔周。

> 四十八年，夷羊见。

> 二日并出。

> 五十一年冬十一月戊子，周师渡盟津而还。

> 王囚箕子，杀王子比干，微子出奔。

> 五十二年庚寅，周始伐殷。

> 秋，周师次于鲜原。

> 冬十有二月，周师有事于上帝。庸、蜀、羌、髳、微、卢、彭、濮从周师伐殷（伐殷至邢丘，更名邢丘曰怀）。

> 汤灭夏以至于受，二十九王，用岁四百九十六年（始癸亥，终戊寅）。

### 周

> 周武王

> 名发。初，高辛氏之世妃曰姜嫄，助祭郊禖，见大人迹，履之，当时歆如有人道感己，遂有身而生男。以为不祥，弃之隘巷，羊牛避而不践；又送之山林之中，会伐林者；又取而置寒冰上，大鸟以一翼籍覆之。姜嫄以为异，乃收养焉，名之曰弃。枝颐有异相。长为尧稷官，有功于民。后稷之孙曰公刘，有德，诸侯皆以天子之礼待之。初，黄帝之世谶言曰：“西北为王，期在甲子，昌制命，发行诛，旦行道。”及公刘之后，十三世而生季历。季历之十年，飞龙盈于殷之牧野，此盖圣人在下位将起之符也。季历之妃曰太任，梦长人感己，溲于豕牢而生昌，是为周文王。龙颜虎肩，身长十尺，胸有四乳。太王曰：“吾世当有兴者，其在昌乎！”季历之兄曰太伯，知天命在昌，适越，终身不反，弟仲雍从之，故季历为嗣以及昌。昌为西伯，作邑于丰。文王之妃曰太姒，梦商庭生棘，太子发植梓树于阙间，化为松柏棫柞。以告文王，文王币率群臣，与发并拜告梦。季秋之甲子，赤爵衔书及丰，置于昌户。昌拜稽首受。其文要曰：“姬昌苍帝子，亡殷者纣王。”将畋，史编卜之，曰：“将大获，非熊非罴，天遣太师以佐昌。臣太祖史畴为禹卜畋，得皋陶。其兆类此。”至于磻溪之水，吕尚钓于涯，王下趋拜曰：“望公七年，乃今见光景于斯。”尚立变名答曰：“望钓得玉璜，其文要曰：'姬受命，昌来提，撰尔洛钤报在齐。’”尚出游，见赤人自洛出，授尚书：“命曰吕，佐昌者子。”文王梦日月著其身，又蒨瑽鸣于岐山。孟春六旬，五纬聚房。后有凤凰衔书，游文王之都。书又曰：“殷帝无道，虐乱天下。星命已移，不得复久。灵祇远离，百神吹去。五星聚房，昭理四海。”文王既没，太子发代立，是为武王。武王骈齿望羊。将伐纣，至于孟津，八百诸侯，不期而会，咸曰：“纣可伐矣。”武王不从。及纣杀比干，囚箕子，微子去之，乃伐纣。渡孟津，中流，白鱼跃入王舟。王俯取鱼，长三尺，目下有赤文成字，言纣可伐。王写以世字，鱼文消。燔鱼以告天。有火自天止于王屋，流为赤乌，乌衔谷焉。谷者，纪后稷之德；火者，燔鱼以告天，天火流下，应以吉也。遂东伐纣，胜于牧野。兵不血刃，而天下归之。乃封吕尚于齐。周德既隆，草木茂盛，蒿堪为宫室，因名蒿室。既有天下，遂都于镐。

> 十二年辛卯，王率西夷诸侯伐殷，败之于坶野。

> 王亲禽受于南单之台，遂分天之明。

> 立受子禄父，是为武庚。

> 夏四月，王归于丰，飨于太庙。

> 命监殷，遂狩于管。

> 作《大武乐》。

> 十三年，巢伯来宾。

> 荐殷于太庙，遂大封诸侯。

> 秋，大有年。

> 十四年，王有疾，周文公祷于坛摐，作《金縢》。

> 十五年，肃慎氏来宾。

> 初狩方岳，诰于沬邑。

> 冬，迁九鼎于洛。

> 十六年，箕子来朝。

> 秋，王师灭蒲姑。

> 十七年，命王世子诵于东宫。

> 冬十有二月，王陟，年九十四。

> 成王

> 名诵。

> 元年丁酉春正月，王即位，命冢宰周文公总百官。

> 庚午，周公诰诸侯于皇门。

> 夏六月，葬武王于毕。

> 秋，王加元服。

> 武庚以殷叛。

> 周文公出居于东。

> 二年，奄人、徐人及淮夷入于邶以叛。

> 秋，大雷电以风。王逆周文公于郊。遂伐殷。

> 三年，王师灭殷，杀武庚禄父。

> 迁殷民于卫。

> 遂伐奄。

> 灭蒲姑（姑与四国作乱，故周文公伐之）。

> 四年春正月，初朝于庙。

> 夏四月，初尝麦。

> 王师伐淮夷，遂入奄。

> 五年春正月，王在奄，迁其君于蒲姑。

> 夏五月，王至自奄。

> 迁殷民于洛邑，遂营成周。

> 六年，大蒐于岐阳。

> 七年，周公复政于王。

> 春二月，王如丰。

> 三月，召康公如洛度邑。

> 甲子，周文公诰多士于成周，遂城东都。

> 王如东都，诸侯来朝。

> 冬，王归自东都。

> 立高圉庙。

> 八年春正月，王初莅阼亲政。

> 命鲁侯禽父、齐侯伋迁庶殷于鲁。

> 作《象舞》。

> 冬十月，王师灭唐，迁其民于杜。

> 九年春正月，有事于太庙，初用《勺》。

> 肃慎氏来朝，王使荣伯锡肃慎氏命。

> 十年，王命唐叔虞为侯。

> 越裳氏来朝。

> 周文公出居于丰。

> 十一年春正月，王如丰。

> 唐叔献嘉禾，王命唐叔归禾于周文公。

> 王命周平公治东都。

> 约案：周平公即君陈，周公之子，伯禽之弟。

> 十二年，王师、燕师城韩。

> 王锡韩侯命。

> 十三年，王师会齐侯、鲁侯伐戎。

> 夏六月，鲁大褅于周公庙。

> 十四年，秦师围曲城，克之。

> 冬，洛邑告成。

> 十八年春正月，王如洛邑定鼎。

> 凤凰见，遂有事于河。

> 武王没，成王少，周公旦摄政七年，制礼作乐，神鸟凤凰见，蓂荚生。乃与成王观于河、洛，沈璧。礼毕，王退俟，至于日昃，荣光并出幕河，青云浮至，青龙临坛，衔玄甲之图，坐之而去。礼于洛，亦如之。玄龟青龙苍兕止于坛，背甲刻书，赤文成字。周公援笔以世文写之，书成文消，龟堕甲而去。其言自周公讫于秦、汉盛衰之符。麒麟游苑，凤凰翔庭，成王援琴而歌曰：“凤凰翔兮于紫庭，余何德兮以感灵，赖先王兮恩泽臻，于胥乐兮民以宁。”

> 十九年，王巡狩侯、甸、方岳，召康公从。

> 归于宗周，遂正百官，黜丰侯。

> 二十一年，除治象。

> 周文公薨于丰。

> 二十二年，葬周文公于毕。

> 二十四年，於越来宾。

> 二十五年，王大会诸侯于东都，四夷来宾。

> 冬十月，归自东都，大事于太庙。

> 三十年，离戎来宾。

> 约案：离戎，骊山之戎也。为林氏所伐，告于成王。

> 三十三年，王游于卷阿，召康公从。

> 归于宗周。

> 命王世子钊如房逆女，房伯祈归于宗周。

> 三十四年，雨金于咸阳。

> 约案：咸阳天雨金，三年，国有大丧。

> 三十七年夏四月乙丑，王陟。

> 康王

> 名钊。

> 元年甲戌春正月，王即位，命冢宰召康公总百官。

> 诸侯朝于丰宫。

> 三年，定乐歌。

> 吉褅于先王。

> 申戒农官，告于庙。

> 六年，齐太公薨。

> 九年，唐迁于晋，作宫而美，王使人让之。

> 十二年夏六月壬申，王如丰，锡毕公命。

> 秋，毛懿公薨。

> 十六年，锡齐侯伋命。

> 王南巡狩，至九江庐山。

> 十九年，鲁侯禽父薨。

> 二十一年，鲁筑茅阙门。

> 二十四年，召康公薨。

> 二十六年秋九月己未，王陟。

> 昭王

> 名瑕。

> 元年庚子春正月，王即位，复设象魏。

> 六年，王锡郇伯命。

> 冬十二月，桃李华。

> 十四年夏四月，恒星不见。

> 秋七月，鲁人弑其君宰。

> 十六年，伐楚，涉汉，遇大兕。

> 十九年春，有星孛于紫微。

> 祭公、辛伯从王伐楚。

> 天大曀，雉兔皆震，雉兔皆震，丧六师于汉。

> 王陟。

> 穆王

> 名满。

> 元年己未春正月，王即位，作昭宫。命辛伯馀靡。

> 冬十月，筑祇宫于南郑。

> 自武王至穆王享国百年。

> 以下都于西郑。

> 六年春，徐子诞来朝，锡命为伯。

> 八年，北唐来宾，献一骊马，是騄耳。

> 九年，筑春宫（王所居有春宫、郑宫）。

> 十一年，王命卿士祭公谋父。

> 十二年，毛公班、井公利、逢公固帅师从王伐犬戎。

> 冬十月，王北巡狩，遂征犬戎。

> 十三年春，祭公帅师从王西征，次于阳纡。

> 秋七月，西戎来宾。

> 徐戎侵洛。

> 冬十月，造父御王，入于宗周。

> 十四年，王帅楚子伐徐戎，克之。

> 夏四月，王畋于军丘。

> 五月，作范宫。

> 秋九月，翟人侵毕。

> 冬，蒐于萍泽。

> 作虎牢。

> 十五年春正月，留昆氏来宾。

> 作重璧台。

> 冬，王观于盐泽（一作“王幸安邑，观盐池”，非是）。

> 十六年，霍侯旧薨。

> 王命造父封于赵。

> 十七年，王西征昆仑丘，见西王母。其年，西王母来朝，宾于昭宫。

> 秋八月，迁戎于太原。

> 王北征，行流沙千里，积羽千里。征犬戎，取其五王以东。西征，至于青鸟所解（三危山）。西征还履天下，亿有九万里。

> 十八年春正月，王居祇宫，诸侯来朝。

> 二十一年，祭文公薨。

> 二十四年，王命左史戎夫作《记》。

> 三十五年，荆人入徐，毛伯迁帅师败荆人于泲。

> 三十七年，大起九师，东至于九江，架鼋鼍以为梁。遂伐越，至于纡。

> 荆人来贡。

> 三十九年，王会诸侯于涂山。

> 四十五年，鲁侯甗薨。

> 五十一年，作《吕刑》，命甫侯于丰。

> 五十五年，王陟于祇宫。

> 共王

> 名繄。

> 元年甲寅春正月，王即位。

> 四年，王师灭密。

> 九年春正月丁亥，王使内史良锡毛伯迁命。

> 十二年，王陟。

> 懿王

> 名坚。

> 元年丙寅春正月，王即位。天再旦于郑。

> 七年，西戎侵镐。

> 十三年，翟人侵岐。

> 十五年，王自宗周迁于槐里。

> 十七年，鲁厉公擢薨。

> 二十一年，虢公帅师北伐犬戎，败逋。

> 二十五年，王陟。

> 懿王之世，兴居无节，号令不时，挈壶氏不能共其职，诸侯于是携德。

> 孝王

> 名辟方。

> 元年辛卯春正月，王即位，命申侯伐西戎。

> 五年，西戎来献马。

> 七年冬，大雨电，江、汉水（牛马死，是年，厉王生）。

> 八年，初牧于汧、渭。

> 九年，王陟。

> 夷王

> 名珝。

> 元年庚子春正月，王即位。

> 二年，蜀人、吕人来献琼玉，宾于河，用介珪。

> 三年，王致诸侯，烹齐哀公于鼎。

> 六年，王猎于社林，获犀牛一以归。

> 七年，虢公帅师伐太原之戎，至于俞泉，获马千匹。

> 冬，雨雹，大如砺。

> 楚子熊渠伐庸，至于鄂。

> 八年，王有疾，诸侯祈于山川。

> 王陟。

> 厉王

> 名胡（居彘，有汾水焉，故又曰汾王）。

> 元年戊申春正月，王即位，作夷宫。

> 命卿士荣夷公落。

> 楚人来献龟贝。

> 三年，淮夷侵洛，王命虢公长父征之，不克。

> 齐献公山薨。

> 六年，楚子延卒。

> 八年，初监谤。

> 芮伯良夫戒百官于朝。

> 十一年，西戎入于犬丘。

> 十二年，王亡奔彘。国人围王宫，执召穆公之子杀之。

> 十三年，王在彘，共伯和摄行天子事（号为共和）。

> 十四年，皞狁侵宗周西鄙。

> 召穆公帅师追荆蛮，至于洛。

> 十六年，蔡武侯薨。

> 楚子勇卒。

> 十九年，曹夷伯薨。

> 二十二年，大旱。

> 陈幽公薨。

> 二十三年，大旱。

> 宋僖公薨。

> 二十四年，大旱。

> 杞武公薨。

> 二十五年，大旱。

> 楚子严卒。

> 二十六年，大旱，王陟于彘。周定公、召穆公立太子靖为王。共伯和归其国，遂大雨。

> 大旱既久，庐舍俱焚，会汾王崩，卜于大阳，兆曰：“厉王为祟。”周公、召公乃立太子靖，共和遂归国。和有至德，尊之不喜，废之不怒，逍遥得志于共山之首。

> 宣王

> 名靖。

> 元年甲戌春正月，王即位，周定公、召穆公辅政。

> 复田赋。

> 作戎车。

> 燕惠侯薨。

> 二年，锡太师皇父、司马休父命。

> 鲁慎公薨。

> 曹公子苏弑其君幽伯疆。

> 三年，王命大夫仲伐西戎。

> 齐武公寿薨。

> 四年，王命蹶父如韩，韩侯来朝。

> 五年夏六月，尹吉甫帅师伐皞狁，至于太原。

> 秋八月，方叔帅师伐荆蛮。

> 六年，召穆公帅师伐淮夷。

> 王帅师伐徐戎，皇父、休父从王伐徐戎，次于淮。

> 王归自伐徐，锡召穆公命。

> 西戎杀秦仲。

> 楚子霜卒。

> 七年，王锡申伯命。

> 王命樊侯仲山甫城齐。

> 八年，初考室。

> 鲁武公来朝，锡鲁世子戏命。

> 九年，王会诸侯于东都，遂狩于甫。

> 十二年，鲁武公薨。

> 齐人弑其君厉公无忌，立公子赤。

> 十五年，卫釐侯薨。

> 王锡虢文公命。

> 十六年，晋迁于绛。

> 十八年，蔡夷侯薨。

> 二十一年，鲁公子伯御弑其君懿公戏。

> 二十二年，王锡王子多父命居洛。

> 二十四年，齐文公赤薨。

> 二十五年，大旱，王祷于郊庙，遂雨。

> 二十七年，宋惠公鳷薨。

> 二十八年，楚子徇卒。

> 二十九年，初不藉千亩。

> 三十年，有兔舞于镐京。

> 三十二年，王师伐鲁，杀伯御。命孝公称于夷宫。

> 陈僖公孝薨。

> 有马化为人。

> 三十三年，齐成公薨。

> 王师伐太原之戎，不克。

> 三十七年，有马化为狐。

> 燕僖侯卒。

> 楚子鄂卒。

> 三十八年，王师及晋穆侯伐条戎、奔戎，王师败逋。

> 三十九年，王师伐姜戎，战于千亩，王师败逋。

> 四十年，料民于太原。

> 戎人灭姜邑。

> 晋人败北戎于汾隰。

> 四十一年，王师败于申。

> 四十三年，王杀大夫杜伯，其子隰叔出奔晋。

> 晋穆侯费生薨，弟殇叔自立，世子仇出奔。

> 四十四年（晋殇叔元年丁巳）。

> 四十六年，王陟。

> 幽王

> 名涅。

> 元年庚申春正月，王即位。

> 晋世子仇归于晋，杀殇叔。晋人立仇，是为文侯。

> 王锡太师尹氏、皇父命。

> 二年（辛酉，晋文侯元年），泾、渭、洛竭，岐山崩。

> 初增赋。

> 晋文侯同王子多父伐鄫，克之。乃居郑父之丘，是为郑桓公。

> 三年，王嬖褒姒。

> 冬，大震电。

> 四年，秦人伐西戎。

> 夏六月，陨霜。

> 陈夷公薨。

> 五年，王世子宜臼出奔申。

> 皇父作都于向。

> 六年，王命伯士帅师伐六济之戎，王师败逋。

> 西戎灭盖。

> 冬十月辛卯朔，日有食之。

> 七年，虢人灭焦。

> 八年，王锡司徒郑伯多父命。

> 王立褒姒之子曰伯服为太子。

> 九年，申侯聘西戎及鄫。

> 十年春，王及诸侯盟于太室。

> 秋九月，桃杏实。

> 王师伐申。

> 十一年春正月，日晕。

> 申人、鄫人及犬戎入宗周，弑王及郑桓公。犬戎杀王子伯服，执褒姒以归。

> 申侯、鲁侯、许男、郑子立宜臼于申，虢公翰立王子余臣于携（是为携王，二王并立）。

> 武王灭殷，岁在庚寅。二十四年，岁在甲寅，定鼎洛邑，至幽王二百五十七年，共二百八十一年。自武王元年己卯至幽王庚午，二百九十二年。

> 平王（名宜臼）

> 自东迁以后始纪晋事，王即位皆不书。

> 元年辛未，王东徙洛邑。锡文侯命。

> 晋侯会卫侯、郑伯、秦伯，以师从王入于成周。

> 二年，秦作西畤。

> 鲁孝公薨。

> 赐秦、晋以邠、岐之田。

> 三年，齐人灭祝。

> 王锡师徒郑伯命。

> 四年，燕顷侯卒。

> 郑人灭虢。

> 五年，秦襄公帅师伐戎，卒于师。

> 宋戴公薨。

> 六年，燕哀侯卒。

> 郑迁于溱、洧。

> 七年，楚子仪卒。

> 八年，郑杀其大夫关其思。

> 十年，秦迁于汧、渭。

> 十三年，卫武公薨。

> 十四年，晋人灭韩。

> 十八年，秦文公大败戎师于岐，来归岐东之田。

> 二十一年，晋文侯杀王子余臣于携。

> 二十三年，宋武公卒。

> 二十四年，秦作陈宝祠。

> 二十五年，晋文侯薨。

> 秦初用族刑。

> 二十六年（丙申，晋昭侯元年），晋封其弟成师于曲沃。

> 三十二年，晋潘父弑其君昭侯，纳成师，不克。立昭侯之子孝侯，晋人杀潘父。

> 三十三年（癸卯，晋孝侯元年），楚人侵申。

> 三十六年，卫庄公卒。

> 王人戍申。

> 四十年，齐庄公卒。

> 晋曲沃桓叔成师卒，子鋋立，是为庄伯（自是晋侯在翼，称翼侯）。

> 四十一年（辛亥，庄伯元年）春，大雨雪。

> 四十二年，狄人伐翼，至于晋郊。

> 宋宣公薨。

> 鲁惠公使宰让请郊庙之礼，王使史角如鲁谕止之。

> 四十七年，晋曲沃庄伯入翼，弑孝侯，晋人逐之，立孝侯子郤，是为鄂侯。

> 四十八年（戊午，晋鄂侯郤元年），无云而雷。

> 鲁惠公卒。

> 四十九年（己未，鲁隐公元年，《春秋》始此），鲁隐公及邾庄公盟于姑蔑。

> 五十一年春二月乙巳，日有食之。

> 三月庚戌，王陟。

> 桓王（名林）

> 元年壬戌十月，庄伯以曲沃叛，伐翼，公子万救翼，荀叔轸追之，至于家谷。

> 翼侯焚曲沃之禾而还。

> 翼侯伐曲沃，大捷，武公请成于翼，至相而还（“相”，一作“桐”）。

> 二年，王使虢公伐晋之曲沃。晋鄂侯卒，曲沃庄伯复攻晋，立鄂侯子光，是为哀侯。

> 公子万救翼，荀叔轸追之，至于家谷。

> 三年甲子（晋哀侯元年）。

> 四年，曲沃庄伯卒，子称立，是为武公，尚一军。

> 五年（曲沃武公元年），芮人乘京，荀人、董伯皆叛曲沃。

> 十一年（晋小子侯元年），曲沃获晋哀侯，晋人立哀侯子为小子侯。

> 芮伯万出奔魏（万之母逐万）。

> 十二年，王师、秦师围魏，取芮伯万而东之。

> 十三年冬，曲沃伯诱晋小子侯杀之。

> 晋曲沃灭荀，以其地赐大夫原氏黯，是为荀叔。

> 戎人逆芮伯万于郊。

> 十四年，王命虢仲伐曲沃，立晋哀侯弟缗于翼，为晋侯。

> 十五年（晋侯缗元年）。

> 十六年春，灭翼。

> 十九年，郑庄公卒。

> 二十三年三月乙未，王陟。

> 庄王（名佗）

> 元年乙酉，曲沃尚一军，异于晋。

> 六年五月，葬桓王。

> 十五年，王陟。

> 釐王（名胡齐）

> 元年庚子春，齐桓公会诸侯于北杏，以平宋乱。

> 三年，曲沃武公灭晋侯缗，以宝献王，王命武公以一军为晋侯。

> 四年（晋武公二十八年），晋犹不与齐桓公之盟（《左传》注：“晋侯缗是年灭。”）。

> 五年，晋武公卒，子诡诸立为献公。

> 王陟。

> 惠王（名阆）

> 元年（乙巳，晋献公元年），晋献公朝王，如成周。

> 周阳白兔舞于市。

> 二年，王子颓乱，王居于郑。郑人入王府，多取玉。玉化为蜮，射人。

> 九年，晋城绛。

> 十六年，晋献公作二军，灭耿，以赐大夫赵夙；灭魏，以赐大夫毕万（晋灭于大夫韩、赵、魏，萌于此）。

> 十七年，卫懿公及赤狄战于洞泽（“洞”，当作“泂”）。

> 十九年，晋献公会虞师伐虢，灭下阳，虢公丑奔卫。公命瑕父、吕甥邑于国都。

> 二十五年春正月，狄人伐晋。

> 王陟。

> 襄王（名郑）

> 元年庚午，晋献公卒，立奚齐，里克杀之，及卓子，立夷吾。

> 二年（辛未，晋惠公元年），晋杀里克。

> 三年，雨金于晋。

> 七年，秦伯涉河伐晋。

> 十五年，晋惠公卒，子怀公圉立。

> 秦穆公帅师送公子重耳，围令狐、桑泉、臼衰，皆降于秦师。狐毛与先轸御秦，至于庐柳，乃谓秦穆公使公子絷来与师言，次于郇，盟于军。

> 公子重耳涉自河曲。

> 十六年（乙酉，晋文公元年），晋杀子圉。

> 十七年，晋城荀。

> 二十年，周襄王会诸侯于河阳。

> 二十二年，齐师逐郑太子齿，奔张城、南郑。

> 二十四年，晋文公卒。

> 二十五年（甲午，晋襄公皞元年）。

> 三十年，洛绝于枿。

> 三十一年，晋襄公卒。

> 三十二年（辛丑，晋灵公夷皋元年）。

> 三十三年，王陟。

> 顷王（名壬臣）

> 元年癸卯。

> 六年，彗星入北斗。

> 王陟。

> 匡王（名班）

> 元年己酉。

> 六年，王陟。

> 晋灵公为赵穿所杀，赵盾使穿迎公子黑臀于周，立之。

> 定王（名瑜）

> 元年乙卯（晋成公元年）。

> 六年，晋成公与狄伐秦，获秦谍，杀之绛市，六日而苏。

> 七年，晋成公卒于扈。

> 八年（壬戌，晋景公元年）。

> 十八年，齐国佐来献玉磬、纪公之甗。

> 二十一年，王陟。

> 简王（名夷）

> 元年丙子。

> 五年，晋景公卒。

> 六年（辛巳，晋厉公元年）。

> 十三年，晋厉公卒。

> 楚共王会宋平公于湖阳。

> 十四年（己丑，晋悼公元年），王陟。

> 灵王（名泄心）

> 元年庚寅。

> 十四年，晋悼公卒。

> 十五年（甲辰，晋平公元年）。

> 二十七年，王陟。

> 景王（名贵）

> 元年丁巳。

> 十三年春，有星出婺女。

> 十月，晋平公卒。

> 十四年（庚午，晋昭公元年），河水赤于龙门三里。

> 十九年，晋昭公卒。

> 冬十二月，桃杏华。

> 二十年（丙子晋顷公元年）。

> 二十五年，晋顷公平王室乱，立敬王。

> 敬王（名丐）

> 元年壬午。

> 八年，晋顷公卒。

> 九年（庚寅，晋定公元年）。

> 十四年，汉不见于天。

> 二十六年，晋青虹见。

> 二十八年，洛绝于周。

> 三十六年，淇绝于旧卫。

> 三十九年，晋城顿丘。

> 四十三年，宋杀其大夫皇瑗于丹水之上。丹水壅不流。

> 四十四年，王陟。

> 元王（名仁）

> 元年丙寅，晋定公卒。

> 二年（晋出公元年）。

> 四年，於越灭吴。

> 六年，晋浍绝于梁。丹水三日绝不流。

> 七年，齐人、郑人伐卫。

> 王陟。

> 贞定王（名介）

> 元年癸酉，於越徙都琅琊。

> 四年十一月，於越子勾践卒，是为菼执，次鹿郢立。

> 六年，晋河绝于扈。

> 七年，晋荀瑶城南梁（一本“晋出公二十年”）。

> 十年，於越子鹿郢卒，不寿立。

> 十一年，晋出公出奔齐。

> 十二年，河水赤三日。

> 荀瑶伐中山，取穷鱼之丘。

> 十三年，晋韩庞取秦武城。

> 十六年（晋出公二十二年）。

> 十七年，晋出公薨，乃立昭公之孙，是为敬公。

> 十八年（己丑，晋敬公元年）。

> 二十年，於越子不寿见杀，是为盲姑，次朱勾立。

> 二十二年，楚灭蔡。

> 二十四年，楚灭杞。

> 二十八年（晋敬公十一年），王陟。

> 考王（名嵬）

> 元年（晋敬公十二年），魏文侯立。

> 十年，楚灭莒。

> 十一年，晋敬公卒。

> 十二年（晋幽公柳元年），鲁悼公卒。

> 十四年，鲁季孙会晋幽公于楚丘。

> 十五年，王陟。

> 威烈王（名午）

> 元年丙辰。

> 三年，晋大旱，地生盐。

> 五年，晋丹水出，反洁。

> 六年，晋大夫秦嬴贼幽公于高寝之上，魏文侯立幽公子止。

> 七年（壬戌，晋烈公元年），赵献子城泫氏，韩武子都平阳。

> 八年，赵城平邑。

> 九年，楚人伐我南鄙，至于上洛。

> 十一年，田公子居思伐邯郸，围平邑。

> 於越灭滕。

> 十二年，於越子朱勾伐郯，以郯子鸪归。

> 十四年，於越子朱勾卒，子翳立。

> 十六年，齐田盻及邯郸韩举战于平邑，邯郸之师败逋，遂获韩举，取平邑、新城。

> 十七年，魏文侯伐秦至郑，还筑汾阴、郃阳。

> 田悼子卒，田布杀其大夫公孙孙，公孙会以廪丘叛于赵。田布围廪丘，翟角、赵孔屑、韩氏救廪丘，及田布战于龙泽，田师败逋。

> 十八年，王命韩景子、赵烈子及我师伐齐，入长垣。

> 二十三年，王命晋卿魏氏、赵氏、韩氏为诸侯。

> 二十四年，王陟。

> 安王（名骄）

> 元年庚辰。

> 九年，晋烈公卒，子桓公立（《韩非子》作“桓侯”）。

> 十年己丑（晋桓公顷元年）。

> 十五年，魏文侯卒（在位五十年）。

> 大风，昼昏。

> 晋太子喜出奔。

> 十六年（乙未，魏武侯击元年），封公子缓。

> 二十一年，韩灭郑，哀侯入于郑。

> 二十三年，於越迁于吴。

> 二十六年，王陟。

> 魏城洛阳及安邑、王垣。

> 七月，於越太子诸咎弑其君翳。

> 十月，越人杀诸咎越滑，吴人立孚错枝为君。

> 烈王（名喜）

> 元年丙午，魏公子缓如邯郸，以作难。

> 於越大夫寺区定越乱，立初无余，是为莽安。

> 二年，秦胡苏帅师伐韩，韩将韩襄败胡苏于酸水。

> 魏觞诸侯于范台。

> 晋桓公邑哀侯于郑，韩山坚贼其君哀侯。

> 六年（辛亥，梁惠成王元年），韩共侯、赵成侯迁晋桓公于屯留（以后更无晋事）。

> 赵成侯偃、韩懿侯若伐我葵。

> 七年，王陟。

> 我师伐赵，围蜀阳。

> 齐田寿帅师伐我，围观，观降。

> 魏大夫王错出奔韩。

> 显王（名扁）

> 元年癸丑，郑城邢丘（自此韩改称曰郑）。

> 秦子向命为蓝君。

> 二年，河水赤于龙门三日。

> 三年，公子景贾帅师伐郑，韩明战于韩，我师败逋。

> 四年夏四月甲寅，徙邦于大梁。

> 王发逢忌之薮以赐民。

> 於越寺区弟思弑其君莽安，次无颛立。

> 五年，雨碧于郢。

> 地忽长十丈有余，高尺半。

> 六年，我师伐邯郸，取列人；我师伐邯郸，取肥。

> 雨黍于齐。

> 七年，我与邯郸赵榆次、阳邑。

> 王会郑釐侯于巫沙。

> 八年，入河水于圃田，又为大沟而引圃水。

> 瑕阳人自秦导岷山青衣水来归。

> 九年，秦师伐郑，次于怀，城殷。

> 十年，楚师出河水以水长垣之外。

> 龙贾帅师筑长城于西边。

> 郑取屯留、尚子。

> 十一年，郑釐侯使许息来致地：平丘、户牖、首垣诸邑及郑驰地。我取枳道，与郑鹿。

> 王及郑釐侯盟于巫沙，以释它阳之围，归釐于郑。

> 十二年，鲁恭侯、宋桓侯、卫成侯、郑釐侯来朝。

> 於越子无颛卒，是为菼蠋卯，次无疆立。

> 十三年，邯郸成侯会燕成侯于安邑。

> 十四年，秦公孙壮伐郑，围焦城，不克。

> 秦公孙壮帅师城上枳、安陵、山民。

> 邯郸伐卫，取漆富丘，城之。

> 齐师及燕战于泃水，齐师遁。

> 十五年，齐田期伐我东鄙，战于桂阳，我师败逋。

> 东周与郑高都，郑釐侯来朝中阳。

> 宋景鼓、卫公孙仓会师，围我襄陵。

> 十六年，王以韩师、诸侯师县于襄陵。

> 齐侯使楚景舍来求成。

> 邯郸之师败我师于桂陵（秦伐韩阏与，惠成王使赵往破之。不知是何年）。

> 十七年，燕伐赵，围浊鹿。赵灵王及代人救浊鹿，败燕师于勺。

> 晋取玄武、濩泽（即雷泽，舜渔处）。

> 十八年，齐筑房以为长城。

> 十九年，王如卫，命公子南为侯。

> 二十年。

> 二十一年，魏殷臣、赵公孙裒伐燕，还取夏屋，城曲逆。

> 二十二年壬寅，孙何侵楚，入三户郛。

> 楚伐徐州。

> 二十三年，魏章帅师及郑师伐楚，取上蔡。

> 孙何取氵隐阳。

> 秦孝公会诸侯于逢泽。

> 绛中地棨，西绝于汾。

> 二十四年，魏败韩马陵。

> 二十五年。

> 二十六年，穰庇帅师及郑孔夜战于梁赫，郑师败逋。

> 与齐田盻战于马陵。

> 二十七年五月，齐田盻及宋人伐我东鄙，围平阳。

> 九月，秦卫鞅伐我西鄙。

> 十月，邯郸伐我北鄙。

> 王攻卫鞅，我师败逋。

> 二十八年，城济阳。

> 秦封卫鞅于邬，改名曰尚。

> 二十九年，邳迁于薛。

> 三月，为大沟于北郛，以行圃田之水。

> 三十年。

> 三十一年，秦苏胡帅师伐郑，韩襄败秦苏胡于酸水（不知何年，附此）。

> 三十二年。

> 三十三年，郑威侯与邯郸围襄陵。

> 三十四年，魏惠成王三十六年，改元称一年。

> 王与诸侯会于徐州。

> 於越子无疆伐楚。

> 三十五年，楚吾得帅师及秦伐郑，围纶氏（不知何年，附此）。

> 三十六年，楚围齐于徐州，遂伐於越，杀无疆。

> 三十七年。

> 三十八年，龙贾及秦师战于雕阴，我师败逋。

> 王会郑威侯于巫沙。

> 三十九年，秦取我汾阴、皮氏。

> 四十年。

> 四十一年，秦归我焦、曲沃。

> 四十二年，九鼎沦泗，没于渊。

> 四十三年。

> 四十四年。

> 四十五年，楚败我襄陵。

> 四十六年。

> 四十七年。

> 四十八年，王陟。

> 慎靓王（名定）

> 元年辛丑，秦取我曲沃、平周。

> 二年，魏惠成王薨。

> 三年，今王元年。

> 四年。

> 五年。

> 六年，郑侯使韩辰归晋阳及向。

> 二月，城阳、向，更名阳为河雍，向为高平。

> 隐王（《史记》作赧王，名延。盖赧、隐声相近）

> 元年丁未十月，郑宣王来朝。梁。

> 燕子之杀公子平，不克。齐师杀子之，醢其身。

> 二年，齐地暴长，长丈余，高一尺。

> 魏以张仪为相。

> 三年，韩明帅师伐襄丘。

> 秦王来见于蒲坂关。

> 四月，越王使公师隅来，献舟三百、箭五百万及犀角、象齿。

> 五月，张仪卒。

> 四年，翟章伐卫。

> 魏败赵将韩举。

> 五年，洛入成周，山水大出。

> 六年十月，大霖雨，疾风，河水酸枣。

> 楚庶章率师来会我，次于襄丘。

> 七年，翟章救郑，次于南屈（此年未的）。

> 八年，秦公孙爰帅师伐我皮氏，翟章帅师救皮氏围。疾西风。

> 九年，城皮氏。

> 十年。

> 十一年。

> 十二年，秦拔我蒲阪、晋阳、封谷。

> 十三年，邯郸命吏大夫奴迁于九原，将军、大夫、适子、代史皆貂服。

> 十四年。

> 十五年，薛侯来会王于釜丘。

> 楚入雍氏，楚人败。

> 十六年，王与齐王会于韩。

> 今王终二十年。

## 逸周书

### 卷一 度训解 命训解 常训解 文酌解 籴匡解

卷一

　　度训解第一

　　天生民而制其度，度小大以整，权轻重以极，明本末以立中。立中以补损，补损以知足。爵以明等极，极以正民，正中外以成命。正上下以顺政。自迩弥兴自远，远迩备极终也。明王是以敬微而顺分，分次以知和，知和以知乐，知乐以知哀，知哀以知慧，内外以知人。

　　凡民生而有好有恶，小得其所好则喜，大得其所好则乐，小遭其所恶则忧，大遭其所恶则哀。然凡民之所好恶，生物是好，死物是恶，民至有好而不让，不从其所好，必犯法，无以事上。民至有恶不让，不去其所恶，必犯法，无以事上，边行于此，尚有顽民，而况□不去其所恶，而从其所好，民能居乎。

　　若不□力何以求之，力争则力政，力政则无让，无让则无礼，无礼，虽得所好，民乐乎？若不乐乃所恶也。凡民不忍好恶，不能分次，不次则夺，夺则战，战则何以养老幼，何以救痛疾葬丧，何以胥役也。

　　明王是以极等以断好恶，教民次分扬举力竞。任壮养老长幼有报，民是以胥役也。夫力竞，非众不克，众非和不众，和非中不立，中非礼不慎，礼非乐不履。明王是以无乐非人，无哀非人。人是以众，人众赏多罚少，政之美也。罚多赏少，政之恶也。罚多则困，赏多则乏，乏困无丑，教乃不至。是故民主明丑以长子孙，子孙习服，鸟兽仁德。土宜天时，百物和治，治之初，厉初哉。治化则顺，是故无顺非厉，长幼成而生，曰顺极。

　　命训解第二

　　天生民而成大命，命司德正之以祸扶。立明王以顺之，曰大命有常，小命日成，成则敬，有常则广，广以敬命则度至于极。夫司德司义而赐之福禄，福禄在，人能无惩乎？若惩而悔过，则度至于极。夫或司不义而降之祸，在人能无惩乎？若惩而悔过，则至于极。夫民生而丑不明，无以明之，能无丑乎？若有丑而竞行不丑，则度至于极。民生而乐，生无以谷之，能无劝乎，若劝之以忠，则度至于极。夫民生而恶性死，无意畏之，能无恐乎？若恐而承教，则度至于极。

　　六极既通，六闲具塞，通道通天以正人，正人莫如有极，道天莫如无极。道天有极则不威，不威则不昭；正人无极则不信，不信则不行。明王昭天信人，以度功地以利之，使信人畏天，则度，至于极。

　　夫天道三，人道三。天有命、有祸、有福，人有丑、有绋絻、有斧钺。以人之丑、当天之命，以不存，极命则民堕，民堕则旷命，旷命以戒其上，则殆于乱。极福则民禄，民禄则干善，干善则不行，极祸则民鬼，民鬼则淫祭，淫祭则罢家。极丑则民叛，民叛则伤人，伤人则不义。极赏则民贾其上，贾其上则民无让，无让则不顺。极罚则民所诈，多诈则不忠，不忠则无报。凡此六者，政之殆也，明王是故昭命以命之，曰：大命世，小命身。

　　福莫大于行义，祸莫大于淫祭，丑莫大于伤人，赏莫大于信义，让莫大于贾上，罚莫大于贪诈。古之明王奉此六者，以牧万民，民用而不失。

　　抚之以惠，和之以均，敛之以哀，娱之以乐，慎之以礼，教之以艺，震之以政，动之以事，劝之以赏，畏之以罚，临之以忠，行之以权。权不法，忠不忠，罚不服，赏不从，劳事不震，政不成，艺不淫，礼有时，乐不满，哀不至，均不壹，不忍人。凡此物攘之属也。

　　惠而不忍人，人不胜害，害不如死。□均一则不和，哀至则匮，乐满则荒，礼无时则不贵，艺淫则害于才，政成则不长，事震则寡功。以赏从劳，劳而不至，以法从中，则赏，赏不必中，以权从法则行，行不必以知权，权以知微，微以知始，始以知终。

　　常训解第三

　　天有常性，人有常顺，顺在可变，性在不改。不改可因，因在好恶，好恶生变，变习生常，常则生丑，丑命生德。明王于是生，政以正之。民生而有习有常，以习为常，以常为慎。民若生于中，习常为常。夫习民乃常，为自血气始。明王自血气耳目之习，以明之丑。丑明乃乐义，乐义乃至上，上贤而不穷。

　　哀乐不淫，民知其至，而至于子孙，民乃有古。古者因民以顺民。夫民群居而无选，为政以始之，始之以古，终之以古。行古志，今政之至也。政维今，法维古。顽贪以疑，疑意以两，平两以参，参伍以权，权数以多，多宁以允，允德以慎，慎微以始而敬。终乃不困。

　困在坟，诱在王，民乃苟，苟乃不明，哀乐不时，四征不显，六极不服，把八政不顺，九德有奸，九奸不迁，万物不至。夫礼非克不承，非乐不竟，民是复生□，好恶有四征，喜乐忧哀，动之以则，发之以文，成之以民，行之以化。

　　命、丑、福、赏、祸、罚，六极不嬴，八政和平。八政：夫妻、父子、兄弟、君臣。八政不怩，九德纯恪。九德：忠、信、敬、刚、柔、和、固、贞、顺。顺言曰政，顺政曰遂，遂伪曰奸，奸物在目，奸声在耳，耳目有疑。疑言有枢，枢动有和，和意无等。万民无法，□□在赦，□复在古，古者，明王奉法以明幽，幽王奉幽以废法，则一人也，而绩功不同，明王是以敬微而顺分。

　　文酌解第四

　　民生而有欲、有恶、有乐、有哀、有德、有则，则有九聚，德有五宝，哀有四忍，乐有三丰，恶有二咎，欲有一极。极有七事，咎有三尼，丰有三频，忍有四教，宝有五大，聚有九酌。

　　九酌：一取允移人，二宗杰以亲，三发滞以正民，四贷官以属，我人□必礼，六往来取此，七商贾易资，八农人美利，九□宠可动。

　　五大：一大知率谋，我大武剑勇，三大工赋事，四大商行贿，五大农假贷。

　　四教：一守之以信，二因亲家年，三取戚免梏，四乐生身复。

　　三频：一频禄质氵费，二阴福灵极，三留身散真。

　　三尼：一除戎咎丑，二申亲考疏，三假时权要。

　　七事：一滕咎信志，二援拔渎谋，三聚疑沮事，四滕属威众，五处宽身降，六陵塞胜备，七录兵免戎。

　　一极：惟事昌道，开蓄伐。

　　伐有三穆、七信、一幹、二御、三安、十二来。

　　三穆：一绝灵破城，二筮奇昌为，三龟从惟凶。

　　七信：一仁之慎散，二知之万巧，三勇之精富，四族之寡贿，五商之浅资，六农之少积，七贵之争宠。

　　一幹：胜权舆。

　　二御：一树惠不，二既用兹忧，。

　　三安：一定居安帑，二贡贵得布，三刑罪布财。

　　十二来：一弓二矢归射，三轮四舆归御，五剥六鱼归蓄，七陶八冶归灶，九柯十匠归林，十一竹十二苇归时。

　　三穆、七信、一幹、二御、三安、十二来，伐道咸布，物无不落，落物取配，维有用究。急哉急哉，后失时。

　　籴匡解第五

　　成年，年谷足宾祭，祭以盛。大驯锺绝，服美义淫。阜畜约制，余子务艺。宫室城廓修为备，供有嘉菜，于是日满。

　　年俭谷不足，宾祭以中盛。乐唯锺鼓，不服美。三牧五库补摄，凡美不修，余子务穑，于是糺秩。

　　民饥则勤而不宾，举祭以薄。乐无锺鼓。凡美禁，畜不阜群。车不雕攻，兵备不制，民利不淫。征当商旅，以救穷乏，问随乡，不鬻熟。分助有匡，以绥无者。

　　于是救困大荒，有祷无祭。国不称乐，企不满壑，刑法不修，舍用振穹，君亲迅方，卿参告籴，余子倅运，开□同食，民不藏粮，日有匡。俾民畜，唯牛羊，与民大疾惑，杀一人无赦。男守疆，戎禁不出，五库不膳，丧处无度，察以薄资。礼无乐，宫不帏，嫁娶不以时，宾旅设位有赐。


### 卷二 武称解 允文解 大武解 大明武解 小明武解 大匡解 程典解 程寤解 秦阴解(亡) 九政解(亡) 九开解(亡) 刘法解(亡) 文开解(亡) 保开解(亡) 八繁解(亡)

卷二

　　武称解第六

　　大国不失其威，小国不失其卑。敌国不失其权。岠险伐夷，并小夺乱，□强攻弱而袭不正，武之经也。伐乱伐疾伐疫，武之顺也。贤者辅之，乱者取之，作者劝之，怠者沮之，恐者惧之，欲者趣之，武之用也。美男破老，美女破舌（少）。淫图破□，淫巧破时，淫乐破正，淫言破义，武之毁也。

　　赦其众，遂其咎，抚其□，助其囊，武之闲也。饵敌以分，而照其储，以伐辅德，追时之权，武之尚也。春违其农，秋伐其穑，夏取其麦，冬寒其衣服，春秋欲舒，冬夏欲亟，武之时也。长胜短，轻胜重，直胜曲，众胜寡，强胜弱，饱胜觊，肃胜怒，先胜后，疾胜迟，武之胜也。

　　追戎无恪，穷寇不格，力倦气竭，乃易克，武之追也。既胜人，举旗以号令，命吏禁掠，无取侵暴，爵位不谦，田宅不亏，各宁其亲，民服如合，武之抚也。百姓咸骨，偃兵兴德，夷厥险阻，以毁其服，四方畏服，奄有天下，武之定也。

　　允文解第七

　　思静振胜，允文维记。昭告周行，维旌所在。收武释贿，无迁厥里，官校属职，因其百吏。公货少多，振赐穷士，救瘠补病，赋均田布。命夫复服，用损忧耻，孤寡无告，获厚咸喜。咸问外戚，书其所在，迁同氏姓，位之宗子。率用十五，绥用□安，教用显允，若得父母。宽以政之，孰云不听，听言靡悔，遵养时晦。晦明遂语，于时允武，死思复生，生思复所。

　　人知不弃，爱守正户，上下和协，靡敌不下。执彼玉慓，以居其宇，庶民咸畊，童壮无辅，无拂其取，通其疆土。民之望兵，若待父母。是故天下，一旦而定有四海。

　　大武解第八

　　武有六制：政、攻、侵、伐、搏、战。善政不攻，善攻不侵，善侵不伐，善伐不搏，善搏不战。

　　政有四戚、五和；攻有四攻、五良；侵有四聚、三敛；伐有四时、三兴；搏有三哀、四赦；战有六厉、五卫、六庠、五虞。

　　四戚：一内姓，二外婚，三友朋，四同里。五和：一有天无恶，二有人无隙，三同好相固，四同恶相助，五远窄不薄。此九者，政之因也。

　　四攻者，一攻天时，二攻地宜，三攻人德，四攻行利。五良：一取仁，二取知，三取勇，四取材，五取艺。

　　四聚：一酌之以仁，二怀之以乐，三旁聚封人，四设围以信。三敛：一男女比，二工次，三祗人死。此七者，侵之酌也。

　　四时：一春违其农，二夏食其谷，三秋取其刈，四冬冻其葆。三兴：一政以和时，三伐乱以治，三伐饥以饱。此七者，伐之机也。

　　四赦：一胜人必嬴，二取威信复，三人乐生身，四赦民所恶。此七者，搏之来也。六厉：一仁厉以行，二知厉以道，三武厉以勇，四师厉以士，五校正厉御，六射师厉伍。五卫：一明仁怀恕，二明知辅谋，三明武摄勇，四明材摄士，五明艺摄官。五虞：一鼓走疑，二备从来，三佐车举旗，四采虞人谋，五后动扌然之。无竞无害，有功无败。

　　大明武解第九

　　畏严大武，曰维四方畏威，乃宁。天作武，修戎兵，以助义正违。顺天行五官，官候厥政，谓有所亡。城郭沟渠，高厚是量。既践戎野，备慎其殃，敬其严君，乃战赦。十艺必明，加之以十因，靡敌不荒。阵若云布，侵若风行，轻车翼卫，在戎二方。我师之穷，靡人不刚。

　　十艺：一大援，二明从，三余子，四长兴，五伐人，六刑余，七三疑，八闲书，九用少，十兴怨。十因：一树仁，二胜欲，三宾客，四通旅，五亲戚，六无告，七同事，八程巧，九□能，十利事。

　　艺因伐用，是谓强转，应天顺时，时有寒暑，风雨饥疾，民乃不处，移散不败，农乃商贾，委以淫乐，赂以美女。主人若杖，□至城下，高堙临内，日夜不解。方阵并功，云何能御。虽易必敬，是谓明武。

　　城高难平，湮之以土，开之以走路，俄传器橹。因风行火障水，水下惠，用元元，文诲其寡。旁隧外权，堕城湮溪，老弱单处，其辩乃离。既克和服，使众咸宜，竟其金革，是谓大夷。

　　小明武解第十
　　凡攻之道，必得地势，以顺天时，观之以今，稽之以古，攻其逆政，毁其地阻，立之五教，以惠其下。矜寡无告，实为之主。五教允中，枝叶代兴。国为伪巧，后宫饰女，荒田逐兽，田猎之所，游观是崇，台泉池在下，淫乐无既，百姓辛苦。上有困令，乃有极□，上困下腾，戎迁其野，敦行王法，济用金鼓。降一列阵，无悗怒□。按道攻巷，无袭门户。无受货赂，攻用弓弩，上下祷祀，靡神不下，具行冲梯，振以长旗。怀戚思终，左右愤勇，无食六畜，无聚子女，群振若雷，造于城下，鼓行参呼，以正什伍。上有轩冕斧钺，在下胜国若化，故曰明武。

　　大匡解第十一

　　维周王在酆，三年遭天之大荒，作《大匡》，以诏牧其方，三州之侯咸率。王乃召冢卿、三老、三吏大夫、百执事之人，朝于大庭。问罢病之故，政事之失，刑罚之戾，哀乐之尤，宾客之盛，用度之费，及关市之征，山林之匮，田宅之荒，沟渠之害，怠堕之过，骄顽之虐，水旱之灾。曰：“不谷不德，政事不时，国家罢病，不能胥匡，二三子不尚助不谷，官考厥职，乡问其人，因其耆老，及其总害，慎问其故，无隐乃情。”及某日以告于庙，有不用命，有常不赦。王既发命，八食不举，百官质方，□不食饔。

　　及期日质明，王麻衣以朝，朝中无采衣。官考其职，乡问其利，因谋其灾，旁匡于众，无敢有违。诘退骄顽，方收不服，慎惟怠堕，什伍相保，动劝游居，事节说茂，农夫任户，户尽夫出。农廪分乡，乡命受粮，程课物征，躬竞比藏，藏不粥籴，籴不加均，赋洒其币，乡正保贷。成年不偿，信诚匡之类，以辅殖财。财殖足食，克赋为征，数口以食，食均有赋。外食不赡，开关通粮，粮穷不转，孤寡不废。滞不转留，戍城不留，□足以守，出旅分均，驰车送逝，旦夕运粮。于是告四方游旅旁生，忻通所在，津济道宿，所至如归。币租轻，乃作母，以行其子。易资贵贱，以均游旅，使无滞。无粥熟，无室市，权内外，以立均，无蚤暮，闾次均行。均行众从，积而勿□，以罚助均，无使之穷，平均无乏，利民不淫。无播蔬，无食种，以数度多少省用。祈而不宾祭，服漱不制。国不乡射，乐不墙合。屋有补无作。资农不败务。非公卿不宾，宾不过具。哭不留日，登降一等。庶人不独，葬伍有植，送往迎来，亦如之。有不用命，有常不违。

　　程典解第十二

　　维三月，既生魄，文王令六州之侯，奉勤于商。商王用宗谗，震怒无疆，诸侯不娱，逆诸文王。文王弗忍，乃作《程典》，以命三忠。曰：“余体民，无小不敬，若毛在躬，拔之痛，无不省。政失患作，作而无备，死亡不诫，诫在往事，备必慎，备思地，思地慎制，思制慎人，思人慎德，德开，开乃无患。慎德必躬恕，恕以明德，德当天而慎下。下为上贷，力竞以让，让德乃行。慎下必翼上，上中立而下比，争省，和而顺；携乃争，和乃比。比事无政，无政无选，无选民乃顽，顽乃害上。故选官以明训，顽民乃顺，慎守其教，小大有度，以备灾寇。习其武诫，依其山川，通其舟车，利其守务。士大夫不杂于工商，士之子不知义，不可以长幼。工不族居，不足以给官；族不乡别，不可以入惠。为上不明，为下不顺无丑。轻其行，多其愚不知，慎地必为之图，以举其物，物其善恶。度其高下，利其陂沟，爱其农时，修其等列，务其土实。差其施赋，设得其宜，宜协其务，务应其趣。慎用必爱，工攻其材，商通其财，百物鸟兽鱼鳖，无不顺时。生穑省用，不滥其度，津不行火，薮林不伐，牛羊不尽齿不屠。美不害用，用乃思慎，□备不敬，不意多□，用寡立亲，用胜怀远，远格而迩安。于安思危，与始思终，于迩思备，于远思近，与老思和，不备无违，无违严戒。”

　　程寤解第十三（亡。今以《御览》397、533及《类聚》所引补75字）

　　文王安商，在酆。正月既生魄，太姒梦见商之庭产棘，小子发取周庭之梓树于阙间，化为松柏棫柞。寤惊，以告文王。文王你召太子发，占之于明堂。王及太子发并拜吉梦，受商之大命于皇天上帝。

　　秦阴解第十四（亡）

　　九政解第十五（亡）

　　九开解第十六（亡）

　　刘法解第十七（亡）

　　文开解第十八（亡）

　　文开解第十八（亡）

　　保开解第十九（亡）

　　八繁解第二十（亡）

### 卷三 酆保解 大开解 小开解 文儆解 文传解 柔武解 大开武解 小开武解 宝典解 酆谋解 寤儆解 武顺解 武穆解

卷三

　　酆保解第二十一

　　维二十三祀，庚子朔，九州之侯，咸格于周，王在酆，昧爽，立于少庭。王告周公旦曰：“呜呼，诸侯咸格来庆，辛苦役周，吾何保守，何用行？”

　　旦拜手稽首曰：“商无无道，弃德刑范，欺侮群臣，辛苦百姓，忍辱诸侯，莫大之纲，福其亡，亡人惟庸。王其祀德纯礼，明允无二，卑位柔色，金声以合之。”

　　王乃命三公九卿及百姓之人，曰：“恭敬齐洁，咸格而祀于上帝。”商馈始于王，因飨诸侯。重礼生存吏，出送于郊，树昏于崇，内备五祥、六卫、七厉、十败、四葛，外用四蠹、五落、六冗、七恶。

　　五祥：一君选择，二官得度，三务不舍，四不行赂，五察民困。六卫：一明仁怀恕，二明照设谋，三明戒摄勇，四明才摄士，五明德摄官，六明命摄政。七厉，一翼勤厉务，二动正厉民，三静兆厉武，四翼艺厉物，五翼言厉复，六翼敬厉众，七翼厉道。十败：一佞人败朴，二谄言毁积，三阴资自举，四女货速祸，五比党不拣，六佞说鬻狱，七神龟败卜，八宾祭推谷，九忿言自辱，十异姓乱族。四葛：一葛其农时不移，二费其土虑不化，三正赏罚、狱无矜奇，四葛其戎谋，族乃不罚。

　　四蠹：一美好怪奇以治之，三淫言流说以服之，三群巧仍兴以力之，四神巫灵宠以惑之。五落：一示吾贞以移其名，二微降霜雪以取松柏，三信蟜萌莫能安宅，四厚其祷巫，其谋乃获，五流德飘枉，以明其恶。六容：一游言，二行商工，三军旅之庸，四外风之所扬，五困失而亡，作事应时，时乃丧，六厚使以往来其所藏。七恶：一以物角兵，二令美其前而厚其伤，三闲于大国，安得吉凶，四交其所亲，静之以物，则以流其身，五率诸侯以朝贤人，而己犹不往，六令之有求遂以生尤，七见亲所亲，勿与深谋，命友人疑。”

　　旦拜曰：“呜呼，王孙其尊天下，适无见过，过适无好，自益以明而迹。呜呼，敬哉！视无祥、六卫、七厉、十败、四葛，不修国乃不固，务周四蠹、五落、六容、七恶，不使不允，不率不缓，反以自薄。呜呼，深念之哉！重维之哉！不深乃权不重，从权乃微，不从乃溃，溃不可复，戒后人其用汝谋。”

　　王曰：“允哉！”

　　大开解第二十二

　　维王二月，既生魄，王在酆，立于少庭，兆墓九开，开厥后人。八儆、王戒。八儆：一□旦于开，二躬修九过，三族修九禁，四无竞维义，五习用九教，六□用守备，七足用九利，八宁用怀□。五戒：一祗用谋宗，二经内戒工，三无远亲戚，四雕无薄□，五祷无忧玉，及为人尽不足。王拜儆无后人，谋竞不可以藏，戒后人其用汝谋，维宿不悉，日不足。

　　小开解第二十三

　　维三十有五祀，王念曰：“□所□，正月丙子，拜望食无时，汝开后嗣，谋曰：呜呼，于来，后之人，余闻在昔，曰明明非常维德，曰为明食无时。汝夜何修非躬，何慎非言，何择非德。呜呼，敬之哉。汝恭闻不命，贾粥不雠，谋念之哉。不索祸招，无曰不免不庸不茂不次，人灾不谋，迷弃非人。

　　“朕闻用人不以谋说，说恶謟言，色不知适，适不知谋，谋泄，汝躬不允。呜呼，敬之哉，后之人。朕闻曰：谋有共軵如乃而舍人之好。佚而无穷、贵而不傲、富而不骄、两而不争、闻而不遥、遥而不绝、穷而不匮者，鲜矣。汝辩斯何乡非翼，维有其枳，枳亡重大，害小不堪柯引，维德之用，用皆在国，谋大，鲜无害。

　　“呜呼！汝何敬非时，何择非德，德枳维大人，大人枳维公，公枳维卿，卿枳维大夫，大夫枳维士。登登皇皇，君枳维国，国枳维都，都枳维邑，邑枳维家，家枳维于无疆。动有三极，用有九因，因有四戚、五私。极：明与与，有畏劝，汝何畏非义，何畏非世，何劝非乐，谋获三极，无疆动获。九因：无限务用三德，顺攻奸□，言彼翼翼，在意，仞时德。春育素草肃疏数满，夏育长美，柯华务水潦，秋初艺不节落，冬大刘，倍信，何谋本□，时岁至天视。

　　“呜呼，汝何监非时，何务非德，何兴非因，何用非极。维周于民，人谋竞，不可以后戒，后戒宿，不悉日，不足。”


　　文儆解第二十四

　　维文王告梦，惧后嗣之无保，庚辰诏太子发曰：“汝敬之哉！民物多变，民何乡非利，利维生痛，痛维生乐，乐维生礼，礼维生义，义维生仁。呜呼，敬之哉！民之适败，上察下遂信，何乡非私，私维生抗，抗维生夺，夺维生乱，乱维生亡，亡维生死。呜呼，敬之哉！汝慎守勿失，以诏有司，夙夜勿忘，若民之向引。汝何慎非遂，遂时不远，非本非标，非微非煇壤非壤，不高水，非水不流。呜呼，敬之哉！倍本者槁。汝何葆非监，不维一保监顺时，维周于民之适，败无有时，盍后戒，后戒谋，念勿择。”

　　文传解第二十五

　　文王受命之九年，时维暮春，在鄗召太子发曰：“呜呼！我身老矣，吾语汝。我所保与我所守，传之子孙。吾厚德而广惠，忠信而志爱，人君之行。不为骄侈，不为泰靡，不淫于美，括柱茅茨，为民爱费。山林非时，不升斤斧，以成草木之长，川泽非时，不入网罟，以成鱼鳖之长。不（鹿弭）不卵，以成鸟兽之长，畋渔以时，童不夭胎，马不驰骛，土不失宜。土可犯材，可蓄润湿，不谷树之竹苇莞蒲，砾石不可谷，树之葛木，以为絺绤，以为材用。

　　“故凡土地之间者，胜任裁之，并为民利。是鱼鳖归其泉，鸟归其林，孤寡辛苦，咸赖其生，以遂其材。工匠以为其器，百物以平其利，商贾以通其货。工不失其务，农不失其时，是谓和德。土多民少，非其土也。土少人多，非其人也。是故土多发政，以漕四方，四方流之。土少安帑，而外其务方输。《夏箴》曰：中不容利，民乃外次。《开望》曰：土广无守，可袭伐；土狭无食，可围竭。二祸之来，不称之灾。天有四殃，水旱饥荒，其至无时，非务积聚，何以备之。《夏箴》曰：小人无兼年之食，遇天饥，妻子非其有也。大夫无兼年之食，遇天饥，臣妾舆马非其有也。戒之哉！弗思弗行，至无日矣。

　　“不明开塞禁舍者，其如天下何。各修其学而尊其名，圣人制之。故诸横生尽以养从，从生尽以养一丈夫。无杀夭胎，无伐不成材，无堕四时。如此者十年，有十年之积者王；有五年之积者霸，无一年之积者亡。生十杀一者，物十重，生一杀十者，物顿空。十重者王，顿空者亡。

　　“兵强胜人，人强胜天，能制其有者，则能制人之有。令行禁止，王始。出一曰神明，出二曰分光，出三曰无适异，出四曰无适与。无适与者亡。”

　　柔武解第二十六

　　维王元祀一月，既生魄，王召周公旦曰：“呜呼，维在王考之绪功，维周禁五戎，五戎不禁，厥民乃淫。一曰土观幸时，政匮不疑；二曰狱雠刑蔽，奸吏济贷；三曰声乐□□，饰女灭德；四曰维势是辅，维祷是怙；五曰盘游安居，枝叶维落。五者不距，自生戎旅。

　　“故必以德为本，以义为术，以信为动，以成为新，以决为计，以节为胜。务在审时，纪纲为序，和均□里以匡辛苦。见寇□戚，靡适无□。胜国若化，不动金鼓，善战不斗。故曰柔武，四方无拂，奄有天下。”

　　大开武解第二十七

　　维王一祀二月，王在酆，密命。访于周公旦，曰：“呜呼！余夙夜维商，密不显，谁知。告岁之有秋。今余不获其落，若何？”周公曰：“兹在德，敬在周，其维天命，王其敬命。远戚无十，和无再失，维明德无佚。佚不可还，维文考恪勤，战战何敬，何好何恶，时不敬，殆哉！”

　　王拜曰：“允哉！余闻国有四戚、五和、七失、九因、十淫。非不敬，不知。今而言维格，余非废善以自塞，维明戒是祗。”

　　周公拜曰：“兹顺天，天降寤于程，程降因于商。商今生葛，葛右有周。维王其明用老和之言，言孰敢不格。四戚：一内同外，二外婚姻，三官同师，四哀同劳。五和：一有天维国，二有地维义，三同好维乐，四同恶维哀，五远方不争。七失：一离在废，二废在祗，三比在门，四谄在内，五私在外，六私在公，七公不违。九因：一神有不飨，二德有不守，三才有不官，四事有不均，五两有必争，六富有别，七贪有匮，八好有遂，九敌有胜。十淫：一淫政破国，动不时，民不保；二淫好破义，言不协，民乃不和；三淫乐破德，德不纯，民乃失常；四淫动破丑，丑不足，民乃不让；五淫中破礼，礼不同，民乃不协；六淫采破服，服不度，民乃不顺；七淫文破典，典不式教，民乃不类；八淫权破故，故不法，官民乃无法；九淫贷破职，百官令不承；十淫巧破用，用不足，百意不成。呜呼，十淫不违，危哉！今商维兹，其唯第兹命不承，殆哉！若人之有政令，废令无赦。乃废天之命，讫文考之功绪，忍民之苦，不祥。若农之服田务耕而不耨，维草其宅，既秋而不获，维禽其飨之，人而获饥，云谁哀之。”

　　王拜曰：“格乃言。呜呼，夙夜战战，何畏非道，何恶非是。不敬，殆哉！”

　　小开武解第二十八

　　维王二祀一月，既生魄，王召周公旦曰：“呜呼，余夙夜忌商，不知道极，敬听以勤天命。”

　　周公拜手稽首曰：“在我文考，顺明三极，躬是四察，循用五行，戒视七顺，顺道九纪。三极既明，五行乃常，四祭既是，七顺乃辨，明势天道，九纪咸当，顺德以谋，罔惟不行。三极：一维天九星，二维地九州，三维人四左。四察，一目察维极，二耳察维声，三口察维言，四心察维念。五行：一黑位水，二赤位火，三苍位木，四白位金，五黄位土。七顺：一顺天得时，二顺地得助，三顺年得和，四顺利财足，五顺得助明，六顺仁无失，七顺道有功。九纪：一辰以纪日，二宿以纪月，三日以纪德，四月以纪刑，五春以纪生，六夏以纪长，七秋以纪杀，八冬以纪藏，九岁以纪终。时候天视，可监时，时不失以知吉凶。”

　　“王拜曰：“允哉！余闻在昔，训典中规，非使罔有恪言，日正余不足。”

　　宝典解第二十九

　　维王三祀二月丙辰朔，王在鄗，召周公旦曰：“呜呼，敬哉！朕闻曰：何修非躬，躬有四位、九德。何择非人，人有十奸。何一本谋，谋有十散，不圉我哉。何慎非言，言有三信，信以生宝，宝以贵物，物周为器。美好宝物无常，维其所贵信，无不行。行之以神，振之以宝，顺之以事，明众以备，改□以庸，庶格怀患。

　　“四位，一曰定，二曰正，三曰静，四曰敬，敬位丕哉，静乃时非，正位不废，定得安宅。九德：一孝子畏哉，乃不乱谋；二悌，悌乃知序，序乃伦，伦不腾上，上乃不崩；三慈惠知长幼，知长幼，乐养老；四忠恕，是谓四仪。风言大极，意定不移；五中正，是谓权断，补损知选；六恭逊，是谓容德，以法从权，安上无慝；七宽弘，是谓宽宇准德以义，乐获顺嘏；八温直，是谓明德，喜怒不隙，主人乃服；九兼符，是谓明刑，惠而能忍，尊天大经。九德广备，次世有声。十奸：一穷□干静，二酒行干理，三辩惠干知，四移洁干清，五死勇干武，六展允干信，七比誉干让，八阿众干名，九专愚干果，事愎孤干贞。十散：一废□□，□□行乃泄；□□□□，□□□□；三浅薄闲瞒，其谋乃获；四说咷轻意，乃伤营立；五行恕而不愿，弗忧其图；六极言不度，其谋乃费；七以亲为疏，其谋乃虚；八新私虑适，百事乃僻；九愚而自信，不知所守；十不释太约，见利忘亲。三信：一春生夏长无私，民乃不迷；二秋落冬杀有常，政乃盛行；三人治百物，物德其德，是谓信极。而其余也，信既极矣，嗜欲□在，在不知义，欲在美好，有义，是谓生宝。”

　　周公拜手稽首兴曰：“臣既能生宝，恐未有子孙其败。既能生宝，未能生仁，恐无后亲王宝生之，恐失王会，道维其废。”

　　王拜曰：“格而厣。维说余劝之以安位，教之广，用宝而乱，亦非我咎，上设荣禄，不患莫仁。仁以爱禄，允维典程，既得其禄，又增其名，上下咸劝，孰不竞仁。维子孙之谋，宝以为常。”

　　酆谋解第三十

　　维王三祀，王在酆，谋言告闻。望着可周公旦曰：“呜呼，商其咸辜，维日望谋建功，言多信，今如其何？”

　　周公曰：“时至矣，乃兴师循故。初用三同：一戚取同，二任用能，三矢无声。三让：一近市，二贱粥，三施资。三虞：一边不侵内，二道不驱牧，三郊不留人。”

　　王曰：“呜呼，允从三，三无咈，基征可因。与周同爱，爱微无疾，疾取不取，疾至致备。又祷不德，不德不成，害不在小，终维实大，悔后乃无。帝命不謟，应时作谋，不敏殆哉。”

　　周公曰：“言斯允格，谁从己出，出而不允，乃灾；往而不往，乃弱。士卒咸若，周一心。”

　　寤儆解第三十一

　　维四月朔，王告儆，召周公旦曰：“呜呼，谋泄哉！今朕寤，有商惊予。欲与无□，则欲攻无庸，以王不足，戒乃不兴，忧其深矣。”

　　周公曰：“天下不虞周，惊义务不王，王其敬命，奉若稽古维王。克明三德维则，戚和远人维庸，攻王祷，赦有罪，怀庶有兹封福。监戒善败，护守勿失，无虎傅翼，将飞入邑，择人而食。不骄不吝，时乃无敌。”



　　王拜曰：“允哉！余闻曰：维乃予谋，谋时用臧，不泄不竭，维天而已。余维与汝监旧之葆，咸祗曰：戒戒维宿。”

　　武顺解第三十二

　　天道尚左，日月西移；地道尚右，水道东流。人道尚中，耳目役心。心有四佐，不和曰废。地有五行，不通曰恶。天有四时，不时曰凶。天道曰祥，地道曰义，人道曰礼。知祥则寿，知义则立，知礼则行。礼义顺祥曰吉。吉礼左还，顺天以利本。武礼右还，顺地以利兵。将居中军，顺人以利阵。人有中，曰参，无中曰两，两争曰弱，参和曰强。男生而成三，女生而成两。五以成室，室成以生民，民生以度。左右手各握五，左右足各履五，曰四枝，元首曰末。五五二十五，曰元卒。

　　一卒居前曰开，一卒居后曰敦。左右一卒曰闾，四卒成卫曰伯。三伯一长曰佐，三佐一长曰右。三右一长曰正，三正一长曰卿。三卿一长曰辟。辟必明，卿必仁，正必知，右必和，伯必勤，卒必力。辟不明，无以虑官；卿不仁，无以集众；伯不勤，无以行令；卒不力，无以承训。

　　均卒力，貌而无比，不则不顺。均伯勤，劳而无携，携则不和。均佐肃静而无留，留则无成。均右和恭而无羞，羞则不兴。辟必文圣如度。元忠尚让，亲均惠下，集固介德。危言不干德，曰正。正及神人曰极世，世能极曰帝。

　　武穆解第三十三

　　曰若稽古，曰昭天之道，熙地之载，揆民之任，夷德之用。总之以咸，殷，等之以□禁，成之以□和，咸康于民，卿格维时，监于列辟。敬惟三事，永有休哉。三事：一倡德，三和乱，三终齐。德有七伦，乱有五遂，齐有五备。五备：一同往路以揆远迩，三明要丑友德以众尔庸，三明辟章远以肃民教，四明义倡尔众教之以服，五要全文德、不畏强宠。五遂：一道其通以决其雍，二绝□无赦不疑，三挫锐无赦不危，四闲兵无用不害，五复尊离群不敌。七伦：一毁城寡守不路，三通道不战，三小国不凶不伐，四正维昌静不疑，五睦忍宁于百姓，六禁害求济民，七一德训民，民乃章。钦哉！钦哉，余夙夜求之无射。


### 卷四 和寤解 武寤解 克殷解 大匡解 文政解 大聚解 世俘解 箕子解(亡) 耆德解(亡)
　　和寤解第三十四

　　王乃出图商，至于鲜原，召邵公奭、毕公高。王曰：“呜呼，敬之哉！无竞惟人，人允忠；惟事惟敬，小人难保，后降惠于民，民罔不格，惟风行贿，贿无成事。绵绵不绝，蔓蔓若何，豪末不掇，将成斧柯。”

　　王乃厉翼于尹氏八士，唯固允让，德降为则，振于四方，行有令问，成和不逆，加用祷巫，神人允顺。

　　武寤解第三十五

　　王赫奋烈，八方咸发，高城若地，商庶若化。约期于牧，案用师旅，商不足灭，分祷上下。王食无疆，王不食言，庶赦定宗。太师三公，咸作有绩，神无不飨。王克配天，合于四海，惟乃永宁。

　　克殷解第三十六

　　周车三百五十乘，陈于牧野，帝辛从。武王使尚父与伯夫致师。王既誓，以虎贲、戎车驰商师，商师大崩。商纣奔

　　武王乃手太白以麾诸侯，诸侯毕拜。遂揖之。商庶百姓咸俟于郊。群宾佥进曰：“上天降休。”再拜稽首。武王答拜，先入适王所，乃克射之，三发而后，下车，而击之以轻吕，斩之以黄钺。折，县诸太白。乃适二女之所，既缢，王又射之三发，乃右击之以轻吕，斩之以玄钺，县诸小白。乃出场于厥军。

　　及期，百夫荷素质之旗于王前，叔振奏拜假。又陈常车，周公把大钺，召公把小钺，以夹王。泰颠、闳夭，皆执轻吕以奏王，王入即位于社，太卒之左。群臣毕从毛叔郑奉明水，卫叔傅礼。召公奭赞采，师尚父牵牲。尹逸策曰：“殷末孙受德，迷先成汤之明，侮灭神祗不祀，昏暴商邑百姓，其章显闻于昊天上帝。”

　　武王再拜稽首乃出。立王子武庚，命管叔相。乃命召公释箕子之囚，命毕公、卫叔出百姓之囚。乃命南宫忽振鹿台之财、巨桥之粟；乃命南宫百达、史佚迁九鼎三巫；乃命闳夭封比干之基；乃命祖祝崇宾飨，祷之于军。乃班。

　　大匡解第三十七

　　惟是有三祀，王在管，管叔自作殷之监，东隅之侯咸受赐于王，王乃旅之，以上东隅。

　　用大匡，顺九则、八宅、六位。宽俭恭敬，夙夜有严。昭质非朴，朴有不明，明执于私，私回不中，中忠于欲，思慧丑诈。昭信非展，展尽不伊，伊言于允，思复丑谮。昭让非背，背党雍德，德让于敬，思贤丑争。昭位非忿，忿非□直，直立于众，思直丑比。昭政非闲，闲非远节，节政于进，思止丑残。昭静非穷，穷居非意，意动于行，思静丑躁。昭洁非为，为穷非涓，涓洁于利，思义丑贪。昭因非疾疾非不贞，贞固于事，思任丑诞。昭明九则，九丑自齐，齐则曰知，悖则死勇。勇如害上，则不登于明堂。明堂所以明道，明道惟法。法人惟重老，重老惟宝。呜呼在昔，文考战战惟时，祗祗汝其。（此有夺误）夙夜济济，无竞惟人，惟允惟让，不远群正，不迩谗邪。入汝不时，行汝害于士，士惟都人，孝悌子孙。

　　不官则不长，官戒有敬。官□朝道，舍宾祭器，曰八宅。绥比新、故、外、内、贵、贱曰六位。大官作为武，小官承长。大匡封摄，外用和大。中匡用均，劳故礼心。小匡用惠，施舍静众。禁请无愿，顺生分杀，不忘不惮。俾若九则，生敬在国，国咸顺，顺维敬，敬维让，让维礼。辟不及宽，有永假。

　　文政解第三十八

　　惟十有三祀，桑在管，管蔡开宗循，禁九慝，昭九行，济九丑，尊九德，止九过，务九胜，倾九戒，固九守，顺九典。

　　九慝：一不类，二不服，三不则，四□务有不功，五外有内通，六幼不观国，七闾不通径，八家不开刑，九大禁不令路径。

　　九行：一仁，二行，三让，四信，五固，六治，七义，八意，九勇。

　　九丑：思勇丑忘，思意丑变，思义丑□，思治丑乱，思固丑专，思信丑奸，思让丑残，思行丑顽，思仁丑会亹。

　　九德：一忠，二慈，三禄，四赏，五民之利，六商工受资，七祗民之死，八无夺农，九足民之财。

　　九过：一视民傲，二听民暴，三远慎而近藐，四法令□乱，五仁善是诛，六不察而好杀，七不念□害行，八□思前后，九偷其身不路而助无渔。


　　九胜：一□□□□，二□□□□，三同恶潜某，四同好和因，五师□征恶，六迎旋便路，七明赂施舍，八幼子移成，九迪名书新。

　　九戒：一内有柔成，而示有危倾，三旅有罢置，四乱有立信，五教有康经，六合详毁成，七邑守维人，八饥有兆积，九劳休无期。

　　九守：一仁守以均，二知守以等，三固守以典，四信守维假，五城沟守立，六廉守以名，七戒守以信，八竞守以备，九国守以谋。

　　九典：一祗道以明之，二称贤以赏之，三典师以教之，四四戚以劳之，五位长以遵之，六群长以老之，七群丑以移之，八什长以行之，九戒卒以将之。呜呼，虚为害，无由不通，无虚不败。

　　大聚解第三十九

　　维武王胜殷，抚国绥民，乃观于殷政，告周公旦曰：“呜呼，殷政总总，若风草有所积，有所虚，和此如何？”

　　周公曰：“闻之文考，来远宾，廉近者，道别其阴阳之利，相土地之宜，水土之便。营邑制命之曰：大聚先诱之以四郊，王亲在之。大夫免列以选，赦刑以宽，复亡解辱削赦□重，皆有数，此谓行风。乃令县鄙商旅曰：能来三室者，与之一室之禄。辟开修道，五里有郊，十里有井，二十里有舍，远旅来至关，人易资，舍有委。市有五均，早暮如一，送行逆来，振乏救穷。老弱疾病，孤子寡独，惟政所先。民有欲畜，发令。

　　“以国为邑，以邑为乡，以乡为闾，祸灾相恤，资丧比服，五户为伍，以首为长，十夫为什，以年为长。合闾立教，以威为长，合族同亲，以敬为长。饮食相约，兴弹相庸，耦耕□耘，男女有婚，坟墓相连，民乃有亲。六畜有群，室屋既完，民乃归之。

　　“乡立巫医，具百药，以备疾灾，畜五味，以备百草。立勤人以职孤，立正长以顺幼，立职丧以恤死，立大葬以正同。立君子以修礼略，立小人以教用兵。立乡射以习容，春和猎耕耘，以习迁行。教芋与树艺，比长立职，与田畴皆通。立祭祀，与岁谷登下厚薄，此之谓德教。

　　“若其凶土陋民，贱食贵货，是不知政。山林薮泽，以因其□工匠，役工以攻其材；商贾趣市，以合其用。外商资贵而来，贵物益贱，五出贵物，以通其器。夫然则关夷市平，财无郁废，商不乏资，百工不失其时，无愚不教，则无穷乏，此谓和德。

　　“若有不言，乃政其凶，陂沟道路，{艹聚}苴…，丘坟不可树谷者，树以材木。春发枯槁，夏发叶荣，秋发实蔬，冬发薪蒸。以匡穷困。揖其民力，相更为师。因其土宜，以为民资，则生无乏用，死无传尸。此谓仁德。

　　“旦闻禹之禁，春三月，山林不登斧，以成草木之长；三月遄不入网罟，以成鱼鳖之长。且以并农力执，成男女之功。夫然则有生而不失其宜，万物不失其性，人不失七事 ，天不失其时，以成万财。既成，放此为人。此谓正德。

　　“泉深而鱼鳖归之，草木茂而鸟兽归之；称贤使能，官有材而士归之；关市平，商贾归之；分地薄敛，农民归之。水性归下，农民归利。王若欲求天下民，社设其利，而民自至，譬之若冬日之阳，夏日之阴，不召而民自来。此谓归德。

　　“五德既明，民乃知常。”

　　武王再拜曰：“呜呼，允哉！天民侧侧，余知其极有宜。”乃召昆吾冶而铭之，藏府而朔之。

　　世俘解第四十

　　维四月乙未日，武王成辟，四方通殷，命有国。惟一月丙午，旁生魄，若翼日丁未，王乃步自于周，征伐商王纣。越若来二月既死魄，越五日，甲子朝，至接于商。则咸刘商王纣，执矢恶臣百人。太公望命御方来，丁卯至，告以馘俘。

　　戊辰，王遂御循追祀文王。时日王立政。吕他命伐越、戏、方，壬申荒新至，告以馘俘。侯来命伐，靡集于陈。辛巳，至，告以馘俘。甲申，百唶以虎贲誓命伐卫，告以亳俘。

　　辛亥，荐俘殷王鼎。武王乃翼，矢慓矢宪，告天宗上帝。王不革服，格于庙，秉语治庶国，籥入九终。王烈祖自太王、太伯、王季、虞公、文王、邑考以列升，维告殷罪，籥人造，王秉黄钺，正国伯。壬子，王服衮衣，矢琰格庙，籥人造王，秉黄钺，正邦君。


　　癸丑，荐殷俘王士百人。籥人造王矢琰、秉黄钺、执戈王奏庸，大享一终，王拜手，稽首。王定奏庸，大享三终。甲寅，谒戎殷于牧野，王佩赤白畤，籥人奏，武王入，进万献。明明三终。

　　乙卯，籥人奏崇禹生开三终，王定。庚子，陈本命，伐磨百韦，命伐宣方、新荒，命伐蜀。乙巳，陈本命新荒蜀磨，至告禽霍侯、艾侯，俘佚侯，小臣四十有六，禽御八百有三百两，告以馘俘。百谓至，告以禽宣方，禽御三十两，告以馘俘百韦，命伐厉，告以馘俘。武王狩，禽虎二十有二，猫二，糜五千二百三十五，犀十有二，氂七百二十有一熊百五十有一，罴百一十有八，豕三百五十有二，貉十有八，麈十有六，麝五十，糜三十，鹿三千五百有八。武王遂征四方，凡憝国九十有九国，馘磨亿有十万七千七百七十有九，俘人三亿万有二百三十。凡服国六百五十有二。

　　时四月，既旁生魄，越六日，庚戌，武王朝，至燎于周，维予冲子绥文。武王降自车，乃俾史佚繇书于天号。武王乃废于纣矢恶臣人百人，伐右厥甲孝子鼎大师。伐厥四十夫，家君、鼎帅、司徒、司马，初厥于郊号。武王乃夹于南门，用俘，皆施佩衣，衣先馘入。武王在祀，太师负商王纣，县首白畤，乃以先馘入燎于周庙。

　　若翼日辛亥，祀于位，用籥于天位。越五日乙卯，武王乃以庶祀馘于国周庙，翼予冲子，断牛六，断羊二。庶国乃竟，告于周庙，曰：“古朕闻文考修商人典，以斩纣身，告于天于稷。用小牲羊犬豕于百神水土、于誓社。”曰：“惟予冲子，绥文考，至于冲子，用牛于天、于稷，五百有四，用小牲羊豕于百神水土社三千七百有一。”

　　益之商王纣于南郊。时甲子夕，商王纣取天智玉琰五，环身，厚以自焚。凡厥有庶，告焚玉四千。五日，武王乃俾于千人，亲爱之四千庶玉，则销天智玉五，在火中不销。凡天智玉，武王则宝与同。凡武王俘商旧玉有百万。

　　箕子解第四十一（亡）

　　耆德解第四十二（亡）


### 卷五 商誓解 度邑解 武儆解 五权解 成开解 作雒解 皇门解 大戒解

　　商誓解第四十三

　　王若曰：“告尔伊旧何父□□□□几耿肃执，乃殷之旧官人序文□□□□，及太史比、小史昔，及百官里居献民□□□来尹师之敬诸戒疾听朕言，用胥生蠲尹王曰：嗟尔众，予言，若敢顾天命，予来致上帝之威命，明罚。今惟新诰命尔，敬诸朕话言，自一言至于十话，言其惟明命尔。王曰：在昔在昔后稷，惟上帝之言，克播百谷，登禹之绩，凡在天下之庶民，罔不维后稷之元谷用蒸享。在商先誓王明祀上帝□□□□亦维我后稷之元谷用告和用胥饮食。肆商先誓，王维厥故，斯用显我西土。今在商纣，昏忧天下，弗显上帝，昏虐百姓，奉天之命，上帝弗显，乃命朕文考，曰殪商之多罪。纣肆予小在发弗敢往天命，朕考胥翕稷政，肆上帝曰：必伐之。予惟甲子，克致天之大罚□帝之来革纣之□。予亦无敢违大命，敬诸。昔在我西土，我其有言，胥告商之百无罪。其维一夫。予既殛纣，承天命，予亦来休命，尔百姓里居君子，其周即命。□□□□□□□□□□□□□□□□□□□□□□□□□□□□□尔冢邦君无敢其有不告见互我有周，其比冢邦君，我无攸爱。上帝曰：必伐之。今予惟明告尔，予其往追□纣遂走秦集之于上帝。天王其有命尔百姓献民其有缀艿。夫自敬其有斯天命，不令尔百姓无告。西土疾勤，其斯有何重天维用重勤，兴起我，罪勤我。无克乃一心。尔多子其人，自敬之类天，永休于我西土，尔百姓其亦有安处在彼。宜在天命□及恻乱。予保奭其介，有斯勿用天命。若朕厣，在周曰：商百姓无罪，朕命在周，其乃先作我肆罪疾，予惟以先王之道御复正尔百姓，越则非朕负乱。惟尔在我王曰：百姓，我闻古商先誓王，成汤克辟上帝，保生商民，克用三德，疑商民，弗怀用辟厥辟。今纣弃成汤之典，肆上帝命我小国曰：革商国，肆予明命汝百姓。其斯弗用朕命，其斯尔冢邦君，商庶百姓，予则□刘灭之。王曰：靃予天命，维既咸汝克承天休于我有周，斯小国于有命不易，昔我盟津，帝休辨商其有何国命，予小子肆我殷戎，亦辨百度□□美左右予。予肆刘殷之命。今予维笃滪尔，予史、太史违我，黡视尔靖疑，胥敬，请其斯一话，敢逸僣予，则上帝之明命，予尔拜，拜□百姓，越尔庶义、庶刑，予维及西土，我乃其来，即刑乃，敬之哉！庶听朕言，罔胥告。

　　度邑解第四十四

　　维王克殷，国君诸侯、乃厥献民征主、九牧之师见王与殷郊。王乃升汾之阜以望商邑，永叹曰：“呜呼，不淑，兑天对。”遂命一日，维显畏弗忘。王至于周，自鹿至于丘中。具明不寝，王小子御告叔旦，叔旦亟奔即王，曰：“久忧劳问，害不寝？”曰：“安予告汝。”

　　王曰：“呜呼，旦惟天不享于殷，发之未生，至于今六十年，夷羊在牧，飞鸿满野。天不享于殷，乃今有成。维天建殷，厥征天民，名三百六十夫，弗顾，亦不宾灭。用戾于今。呜呼于忧，兹难近饱于恤辰，是不室。我未定天保，何寝能欲。”

　　王曰：“旦，予克致天之明命，定天保，依天室，志我其恶，专从殷王纣，日夜劳来，定我于西土。我维显服，及德之方明。”

　　叔旦泣涕于常悲，不能对王。□□传于后王。王曰：“旦，汝维朕达弟，予有使汝，汝播食不遑食，矧其有乃室。今维天使子，惟二神授朕灵期，予未致，予休，予近怀子。朕室汝，维幼子大有知。昔皇祖厎于今，勖厥遗，得显义，告期付于朕身，肆若农服田，饥以望获。予有不显。朕卑皇祖不得高位于上帝。汝幼子庚厥心，庶乃来班，朕大肆环兹于有虞，意乃怀厥妻子，德不可追于上民，亦不可答于朕，下不宾在高祖，维天不嘉于降来省，汝其可瘳于兹，乃今我兄弟相后，我筮龟其何所即。今用建庶建。”

　　叔旦恐，泣涕其手。王曰：“呜呼，旦！我图夷，兹殷，其惟依天，其有宪命，求兹无远。天有求绎，相我不难。自洛汭延于伊汭，居阳无固，其有夏之居。我南望过于三途，北望过于有岳，鄙顾瞻过于河宛，瞻于伊洛。无远天室，其曰兹曰度邑。”


　　武儆解第四十五

　　惟十有二祀四月，王告梦，丙辰，出金枝，郊宝，开和细书，命诏周公旦立后嗣，属小子诵文及宝典。王曰：“呜呼，敬之哉！汝勤之无盖□周未知所周不知商□无也。朕不敢望，敬守勿失，以诏宥。”小子曰：“允哉。”“汝夙夜勤性之无穷也。”

　　五权解第四十六

　　维王不豫，于五日召周公旦，曰：“呜呼，敬之哉！昔天初降命于周，维在文考，克致天之命。汝维敬哉！先后小子，勤在维政之失。政有三机、五权，汝敬之哉。克中无苗，以保小子于位。

　　“三机：一疑家，二疑德，三质士。疑家无授众，疑德无举士，直士无远齐。吁，敬之哉！天命无常，敬在三机。五权：一曰地，地以权民；二曰物，物以权官；三曰鄙，鄙以权庶；四曰刑，刑以权常；五曰食，食以权爵。不承括食不宣，不宣授臣。极赏则淈，淈得不食。极刑则仇，仇至乃别，鄙庶则奴，奴乃不灭。国大则骄，骄乃不给，官庶则荷，荷至乃辛。物庶则爵，乃不和。地庶则荒，荒则聂。人庶则匮，匮乃匿。呜呼，敬之哉！汝慎和，称五权，维中是以，以长小子于位，实维永宁。”

　　成开解第四十七

　　成王元年，大开告用。周公曰：“呜呼，余夙夜之勤，今商孽竞时，逋播以以辅。余何循，何循何慎，王其敬天命，无易天不虞。在昔文考躬修五典，勉兹九功，敬人畏天，教以六则、四守、五示、三极，祗应八方，立忠协义乃作。

　　“三极：一天有九列，表使阴阳；二地有九州，别处五行；三人有四佐，佐官维明，五示显允明所望。五示：一明位示士，二明惠示众，三明主示宁，四安宅示孥，五利用示产。产足不穷，家怀思终，主为之宗，德以抚众，众和乃同。四守：一政尽人材，材尽致死，二土守其城沟，三障水以御寇，四大有沙炭之政。六则：一和众，二发郁，三明怨，四转怒，五惧疑，六因欲。九功：一宾好在笥，三淫巧破制，三好危破事，四任利败功，五神巫动众，六尽哀民匮，七荒乐无别，八无制破教，九任谋生诈。

　　“和集，集以禁，实有离，莫遂通其五典。一言父典祭，祭祀昭天，百姓若敬；二显父登德，德降为则，则信民宁；三正父登过，过慎于武，设备无盈。四机父登失，修□□官，官无不敬；五□□□□，制哀节用，政治民怀。五典有常，政乃重开之守，内则顺意，外则顺敬，内外不爽，是曰明王。”

　　王拜曰：“允哉，维予闻曰何乡非怀，怀人惟思，思若不及，祸格无日。式皇敬哉。余小子思继厥常，以昭文祖，定武考之列。呜呼，余夙夜不宁。”

　　作雒解第四十八

　　武王克殷，乃立王子禄父，俾守商祀。建管叔于东，建蔡叔于殷，俾监殷臣。武王既归，乃岁十二月，崩，镐肂于岐周。周公立相，天子三叔及殷东徐奄及熊盈以略。

　　周公、召公内弭父兄，外抚诸侯。元年夏六月，葬武王于毕。二年，又作师旅，临卫政殷，殷大震溃。降辟三叔，王子禄父北奔，管叔经而卒，乃囚蔡叔于郭凌。凡所征熊盈族十有七国，俘维九邑。俘殷献民，迁于九毕。俾康帅宇于殷，俾中旄父宇于东。周公敬念于后，曰：“予畏同室克追，俾中天下。”及将致政，乃作大邑成周于中土。城方千七百二十丈，郛方七十里。南系于洛水，北因于郏山，以为天下之大凑。制郊甸，方六百里，国西土，为方千里。分以百县，县有四郡，郡有四鄙，大县城方王城三之一，小县立城，方王城九之一。都鄙不过百室，以便野事。农居鄙，得以庶士，士居国家，得以诸公大夫。凡工贾胥市臣仆州里，俾无交为。

　　乃设丘兆于南郊，以祀上帝，配以后稷，日月星辰先王皆与食。封人社壝，诸侯受命于周，乃建大社与国中，其壝东青土，南赤土，西白土，北骊土，中央亹以黄土，将建诸侯，凿取其方，一面之土，焘以黄土，苴以白茅，以为土封。故曰，受列土于周室。乃位五宫、大庙、宗宫、考宫、路寝、明堂，咸有四阿，反坫，亢重、郎、常累、复格藻棁，设移旅楹舂常画旅。内阶玄阶，堤唐山廧，应门库台玄阃。


　　皇门解第四十九

　　维正月庚午，周公格左闳门，会群门。曰：“呜呼！下邑小国，克有耇老，据屏位，建沈人，罔不用明刑。维其开告于予嘉德之说，命无辟王，小至于大。我闻在昔，有国誓王之不绥于恤。乃维其有大门宗子，势臣，罔不茂扬肃德，讫亦有孚，以助厥辟，勤王国王家。乃方求论择元圣武夫，羞于王所。其善臣，以至于有分私子，苟克有常，罔不允通，咸献言，在于王所。人斯是助，王恭明祀，敷明刑。王用有监明宪，朕命用克，和有成，用能承天嘏命。百姓兆民，用罔不茂在王庭。先用有劝，永有□于上下。人斯既助，厥勤劳王家。先人神祗，报职用休，俾嗣在厥家。王国用宁，选用格，□能稼穑，咸饲天神，戎兵克慎，军用克多。王用奄有四邻远士，丕承万子孙用末，被先王之灵光。至于厥后嗣，弗见先王之明刑，维时及胥学于非夷，一以家相厥室，弗恤王国王家，维德是用。以昏求臣，作威不详，不屑惠听无辜之乱辞，是羞于王。王阜良乃惟不顺之言，于是人斯乃非维直以应，维作诬以对，俾无依无助。譬如畋犬骄，用逐禽，其犹不克有获。是人斯乃谗贼媢嫉，以不利于厥家国。譬若匹夫之有婚妻曰：予独服在寝，以自露厥家。媚夫有迩无远，乃食，盖善夫，俾莫通在于王所。乃维有奉，狂夫是阳是绳，以为上是授司事于正长。命用迷乱，狱用无成，小民率穑。保用无用，寿亡以嗣，天用弗保。媚夫先受殄罚，国亦不宁。呜呼，敬哉！监于兹！朕维其及，朕荩臣夫，明尔德，以助予一人忧。无维乃身之暴，皆恤尔，假予德宪，资告予元。譬若众畋，常抚予险，乃而予于济。汝无作。

　　大戒解第五十

　　维正月，既生魄，王访于周公曰：“呜呼，朕闻维时兆厥工，非不显，朕实不明。维士非不务，而不得助，大则骄，小则慑，慑谋不极。予重位与轻服。非其得福厚用遗。庸止生隙，庸行信贰，众辑群政，不辑自匿。呜呼，予夙勤之，无或告余。非不念，念不知。”

　　周公曰：“于敢称乃武考之言曰：微言入心，夙喻动众，大乃不骄，行惠于小，小乃不慑。连官集乘，同忧若一，谋有不行，予惟重告尔。庸厉□以饵士，权先申之，明约必遣之。其位不尊，其谋不阳。无不畏敬，材在四方。无擅于人，塞匿勿行，惠戚咸服，孝悌乃明，明立威耻乱。使众之道，抚之以惠，内姓无感，外姓无谪。人知其罪，上之明审教幼，乃勤贫贱，制□设九备，乃无乱谋。九备：一忠正不荒，美好乃不作恶，……四□说声色忧乐盈匿，五硕信伤辩曰费□□，六出观好怪，内乃淫巧，七□□谋躁，内乃荒异，八□□好威，民众日逃，九富宠极足，是大极内，心其离。九备既明，我贵保之，应协以动，远尔同功。谋和适用，复以观之，上明任意，援贡有备。聚财多□，以援成功，克禁淫谋，众匿乃雍。顺得以动，人以立行。辑佐之道，上必尽其志，然后得其谋。无□其信，虽危不动。□□以昭，其乃得人。上危而转，下乃不亲。”

　　王拜曰：“允哉，允哉，敬行天道。”

### 卷六 周月解 时训解 月令解 谥法解 明堂解 尝麦解 本典解

　　周月解第五十一

　　惟一月，既南至，昏昴见，日短件，基践长，微阳动于黄泉，阴降惨于万物。是月，斗柄建子，始昏北指，阳气亏，草木萌荡。日月俱起于牵牛之初，右回而行月，周天进一次，而与日合宿。日行月一次，而周天历舍于十有二辰，终则复始，是谓日月权舆。周正岁首，数起于时，一而成于十次，一为首，其义则然。凡四时，成岁，有春夏秋冬，各有孟仲季以名，十有二月，中气以著时。应春三月中气，惊蛰、春分、清明。夏三月中气，小满、夏至、大暑；秋三曰中气，处暑、秋分、霜降；冬三月中气，小雪、冬至、大寒。闰无中气，指两辰之间。万物春生夏长，秋收、冬藏。天地之正，四时之极，不易之道。夏数得天，百王所同。其在商汤，用师于夏，除民之灾，顺天革命，改正朔，变服殊号，一文一质，示不相沿，以建丑之曰为正，易民之视。若天时大变，亦一代之事，亦越我周王致伐于商，改正异械，以垂三统，至于敬授民时，巡狩祭享，犹自夏焉。是谓周月，以纪于政。

　　时训解第五十二

　　立春之日，东风解冻。又五日，蛰虫始振。又五日，是对上冰，风不街冻，号令不行。蛰虫不振，阴奸阳。鱼不上冰，甲胄私藏。惊蛰之日，獭祭鱼。又五日，鸿雁来。又五日，草木萌动。獭不祭鱼，国多盗贼；鸿雁不来，远人不服。草木不萌，动，果蔬不熟。雨水之日，桃始华。又五日，仓庚鸣。又五日，鹰化为鸠。桃不始华，是谓阳否。仓庚不鸣，臣不□主。鹰不化鸠，寇戎数起。春分之日，玄鸟至。又五日，雷乃发声。又五日，始电。玄鸟不至，妇人不娠；雷不发声，诸侯失民。不始电，君无威震。清明之日，桐始华，又五日，田鼠化为鴽。又五日，虹始见。桐不华，岁有大寒。田鼠不化，鴽，若国贪残。虹不见，妇人苞乱。谷雨之日，萍始生。又五日，鸣鸠拂其羽。又五日，戴胜降于桑。萍不生，阴气愤盈。鸣鸠不拂其羽，国不治；戴胜不降于桑，政教不中。

　　立夏之日，蝼蝈鸣。又五日，蚯蚓出。又五日，王瓜生。蝼蝈不鸣，水潦淫漫；蚯蚓不出，嬖夺后；王瓜不生，困于百姓。小满之日，苦菜秀。又五日，靡草死。又五日，小暑至。苦菜不秀，贤人潜伏。靡草不死，国纵盗贼。小暑不至，是谓阴慝。芒种之日，螳螂生。又五日，鵙始鸣。又五日，反舌无声。螳螂不生，是谓阴息。鵙不始鸣，令奸壅偪。反舌有声，佞人在侧。夏至之日，鹿角解。又五日，蜩始鸣。又五日，半夏生。鹿角不解，兵革不息。蜩不鸣，贵臣放逸。半夏不生，民多厉疾。小暑之日，温风至。又五日，蟋蟀居辟。又五日，鹰乃学习。温风不至，国无宽教。蟋蟀不居辟，急迫之暴。鹰不学习，不备戎盗。大暑之日，腐草化为萤。又五日，土润溽暑。又五日，大雨时行。腐草不化为萤，谷实鲜落。土润不溽暑，物不应罚。大雨不时行，国无恩泽。

　　立秋之日，凉风至。又五日，白露降。又五日，寒蝉鸣。凉风不至，国无严政。白露不降，民多邪病。寒蝉不鸣，人皆力争。处暑之日，鹰乃祭鸟。又刷日，天地始肃。又五日，禾乃登。鹰不祭鸟，师旅无功。天地不肃，君臣乃□。农不登谷，暖气为灾。白露之日，鸿雁来。又五日，玄鸟归。又五日，群鸟养羞。鸿雁不来，远人背畔。玄鸟不归，室家离散。群鸟不养羞，下臣骄慢。秋分之日，雷始收声。又五日，蛰虫培户。又五日，水始涸。雷不始收声，诸侯淫佚。蛰虫不培户，民靡有赖。水不始涸，甲虫为害。寒露之日，鸿雁来宾。又五日，爵入大水，化为蛤。又五日，菊有黄华。鸿雁不来，小民不服。爵不入大水，失时之极。较重无黄华，土不稼穑。霜降之日，豺乃祭兽。又五日，草木黄落。又五日，蛰虫咸俯。豺不祭兽，爪牙不良。草木不黄落，是为愆阳。蛰虫不咸附，民多流亡。

　　立冬之日，水始冰。又五日，地始冻。又五日，雉入大水为蜃。水不冰，是谓阴负地。不始冻，咎征之咎。雉不入大水，国多淫妇。小雪之日，虹藏不见。又五日，天气上腾。地气下降。又五日，闭塞而成冬。虹不藏，妇不专一。天气不上腾，地气不下降，君臣相嫉。不闭塞而成冬，母后淫佚。大雪之日，鴠鸟不鸣。又五日，虎始交。又五日，荔挺生。鴠鸟犹鸣，国有讹言。虎不始交，将帅不和。理睬挺不生，卿士专权。冬至之日，蚯蚓结。又五日，麋角解。又五日，水泉动。蚯蚓不结，君政不行。麋角不解，兵甲不藏。水泉不动，阴不承阳。小寒之日，雁北向。又五日，鹊始巢。又五日，雉始鸲。雁不北向，民不怀主。鹊不始巢，国不宁。雉不始雊，国大水。大寒之日，鸡始乳。又五日，鸷鸟厉疾。又五日，泽腹坚。鸡不始乳，淫女乱男。鸷鸟不厉，国不除兵。水泽不腹，坚言乃不从。


　　月令解第五十三

　　孟春之月，日在营室，昏参中，旦尾中。其日甲乙，其帝太昊，其神句芒，其虫鳞，其音角，律中太簇，其数八，其味酸，其臭膻，其祀户，祭先脾。东风解冻，蛰虫始振，鱼上冰，獭祭鱼，候雁北。天子居青阳左个，乘鸾辂，驾苍龙，载青畤。义青衣，服青玉，食麦与羊，其器疏以达。是月也，以立春。先立春三日，太史谒之天子，曰：某日立春，盛德在木。天子乃齐立春之日，天子亲率三公九卿诸侯大夫以迎春于东郊，还乃赏公卿诸侯大夫于朝。命相布德、和令、行庆、施惠，下及兆民，庆赐遂行，无有不当。乃命太史守典奉法，司天日月星辰之行，宿离不忒，无失经纪以初为常。是月也，天子乃以元日祈谷于上帝，乃择元辰，天子亲载耒耜，措之参于保介之御间。率三公九卿诸侯大夫躬耕，帝藉田。天子三推，三公五推，卿诸侯大夫九推。反执爵于太寝，三公九卿诸侯大夫皆御，命曰劳酒。是月也，天气下降，地气上腾，天地和同，草木繁动。王布农事，命田舍东郊，皆修封疆，审端经术，善相丘陵阪险原隰，土地所宜，五谷所殖，以教道民，必躬亲之。田事既饬，先定准直，农乃不惑。是月也，命乐正入学习舞，乃修祭典。命祀山林川泽，牺牲无用牝，禁止伐木，无覆巢，无杀孩虫胎夭飞鸟，无麛无卵，无聚大众，无置城郭。掩骼霾髊。是月也，不可以称兵，称兵必有天殃。兵戎不起，不可以从我始，无变天之道，无绝地之理，无乱人之纪。孟春行夏令，则风雨不时，草木旱槁，国乃有恐。行秋令则民大疫，疾风暴雨数至，藜莠蓬蒿并兴。行冬令则水潦为败，霜雪大挚，首种不入。

　　仲春之月，日在奎，昏弧中，旦建星中，其人甲乙，其帝太昊，其神句芒，其虫鳞，其音角，律中夹锺，其数八，其味酸，其臭膻，其祀户，祭先脾。始雨水，桃李华，苍庚鸣，鹰化为鸠。天子居青阳左个太庙，乘鸾辂，驾苍龙载青畤，衣青衣，服青玉，食麦与羊，其器疏以达。是月也，安萌牙，养幼少，存诸孤。择元日，命民社。命有司省囹圄，去桎梏，无肆掠，止狱讼。是月也，玄鸟至。至之日，以太牢祀于高禖。天子亲往，后妃率九嫔御，乃礼天子所御，带以弓韣，授以弓矢于高禖之前。是月也，日夜分，雷乃发声，始电。蛰虫咸动，启户始出。没雷三日，奋铎一令于兆民，曰：雷且发声，有不戒其容止者，生子不被。必有凶灾，日夜分则同度量钧衡石角斗桶，正权概。是月也，耕者少舍，乃修阖扇，寝庙必备。无作大事，以妨农功。是月也，无竭川泽，无漉陂池，无焚山林。天子乃献羔，开冰，先荐寝庙。上丁，命乐正入舞舍采。天子乃率三公九卿诸侯大夫亲往视之。中丁，又命乐正入学习乐。是月也，祀不用牺牲，用圭璧，更皮币。仲春行秋令，则其国大水，寒气匆至，寇戎了征。行冬令，则阳气不胜，麦乃不熟，民多相掠。行夏令则国乃大旱，暖气早来，虫螟为害。

　　季春之曰，日在胃，昏七星中，旦牵牛中，其日甲乙，其帝太昊，其神句芒，其虫鳞，其音角，律中姑洗，其数八，其味酸，其臭膻，其祀户，祭先脾。桐始华，田鼠化为鴽，虹始见，萍始生。天子居青阳右个，乘鸾辂，驾苍龙，载青畤，衣青衣，服青玉，食麦与羊。其器疏以达。是月也，天子乃荐鞠衣于先帝，命舟牧覆舟，五覆五反，乃告舟备，具于天子焉。天子焉始乘舟，荐鲔于寝庙。乃为麦祈实。是月也，生气方盛，阳气发泄，牙者毕出，萌者尽达，不可以内，天子布德行惠，命有司发仓窌，赐贫穷，振乏绝，开府库，出币帛，周天下，勉诸侯，聘名士，礼贤者。是月也，命司空曰：时雨将降，下水上腾，循行国邑，周视原野，修利堤防，道达沟渎，开通道路，无有障塞。田猎弋，罝罘罗网、兽之药，无出九门。是月也，命野虞无伐桑枳。鸣鸠拂其羽，戴任降于桑。具挟曲蒙筐。后妃齐戒，亲东乡，躬桑。禁妇女无观省，妇使劝蚕事。蚕事既登，分茧称丝，效其功。以其郊庙之服，无有敢堕。是月也，命工师令百工审五库之量，金铁皮革筋角齿羽箭干脂胶丹漆，无或不良。百工咸理，监工日号，无悖于时，无或作为淫巧以荡上心。是月之末，择吉日，大合乐，天子乃率三公九卿诸侯大夫，亲往视之。是月也，乃合缧牛腾马，游牝于牧。牺牲驹犊，举书其数，命国傩九门，磔禳于毕春气。行之是令而甘雨至三旬。季春行冬令，则寒气时发，草木皆肃，国有大恐。行夏令，则民多疾疫，时雨不降，山陵不收。行秋令，则天多沈阴，淫雨早降，兵革并起。


　　孟夏之月，日在毕，昏翼中，旦婺女中。其日丙丁，其帝炎帝，其神祝融，其虫羽，其音徵，律中仲吕，其数七，其性礼，其事视，其味苦，其臭焦，其祀灶，祭先肺。蝼蝈鸣，丘蚓出，王瓜生，苦菜秀。天子居明堂左个，乘朱辂，驾赤■，载赤畤，衣赤衣，服赤玉，余菽与鸡，其器高以粗。是月也，以立夏。先立夏三日，太史谒之天子，曰：某日立夏，盛德在火，天子乃齐。立夏之日，天子亲率三公九卿大夫，以迎夏于南郊。还乃行赏，封侯庆赐，无不欣说。乃命乐师习礼乐，命司马赞杰隽，遂贤良，举长大。行爵出禄，必当其位。是月也，继长增高，无有坏堕，无起土功，无发大众，无伐大树。是月也，天子始絺，命野虞出行田原，劳农劝民，无或失时。命司徒循行县鄙，命农勉作，无伏于都。是月也，驱兽无害五谷，无大田猎，农乃升麦。天子乃以彘尝麦，先荐寝庙。是月也，聚蓄百药，靡草死麦，秋至断薄刑，决次罪，出轻系。蚕事既毕，后妃献茧，乃收茧税，以桑为均，贵贱少长如一，以给郊庙之祭服。是月也，天子饮酎，用礼乐，行之是令，而甘雨至三旬。孟夏行秋令，则苦雨数来，五谷不滋。四鄙入保；行冬令，则草木早枯，后乃大水，败其城郭。行春令则虫蝗为败，暴风来格，秀草不实。

　　仲夏之月，日在东井，昏亢中，旦危中，其日丙丁，其帝炎帝，其神祝融，其虫羽，其音徵，率中蕤宾，其数七，其味苦，其臭焦，其祀灶，祭先肺。小暑至，螳螂生，臭鸟*>始鸣，反舌无声。天子居明堂太庙，乘朱辂，驾赤■，载赤畤，衣赤衣，服赤玉，食菽与鸡，其器高以粗，养壮狡。是月也，命乐师修鞀鞞鼓，均琴瑟管箫，执干戚戈羽，调竽笙埙篪，饬锺磬柷敔，命有司为民气祀山川百原，大雩。帝用盛乐，乃命百县雩祭祀，百辟卿士有益于民者，以祈谷实。是月也，农乃登黍，天子以雏尚黍，羞以含桃，先荐寝庙，令民无刈蓝以染，无烧炭，无暴布，门闾无闭，关市无索，挺重囚，益其食，游牝别其群，则絷腾驹，班马正。是月也，日长至，阴阳争，死生分，君子齐戒，处必掩身，欲静无躁，止声色，无或进薄，滋味无致，和退嗜欲，定心志，百官静事无刑，以定晏阴之所成。鹿角解，蝉始鸣，半夏生，木槿荣。是月也，无用火。南方可以居高明，可以远眺望，可以登山陵，可以处台榭。仲夏行冬令，则雹霰伤谷，道路不通，暴兵来至。行春令，则五谷晚熟，百滕时起，其国乃饥。行秋令，则草木零落，果实早成，民殃于疫。

　　季夏之月，日在柳，昏心中，但奎中，其日丙丁，其帝炎帝，其神祝融，其虫羽，其音徵，律中林锺，其数七，其味苦，其臭焦，其祀灶，祭先肺。凉风始至，蟋蟀居，宇鹰乃学习，腐草化为萤■。天子居明堂右个，乘朱辂，驾赤■，载赤畤，衣朱衣，服赤玉，食菽与鸡，其器高以牴。是月也，命渔师伐蛟，取■升龟取鼋。乃命虞人入材苇。是月也，命四监大夫合百县之秩刍，以养牺牲。令民无不咸出其力，以供皇天上帝名山大川四方之神，以祀宗庙社稷之灵，为民所福。是月也，命妇官染采，黼黻文章必以法，故无或差忒。黑黄苍赤，莫不质良，勿敢位诈，以给郊庙祭祀之服，以为旗章，以别贵贱等级之度。是月也，树木方盛，乃命虞人入山，行木，无或斩伐，不可以兴土功，不可以合诸侯，不可以起兵动众，无举大事，以摇荡于气。无发令而干时，以妨神农之事。水潦盛昌，命神农将巡功，举大事则有天殃。是月也，土润溽暑，大雨时，行烧剃，行水利，以杀草，如以热汤，可以粪田畴，又美图疆，行之是令。是月，甘雨三至，三旬二日。季夏行春令，则谷实解落，国多风咳，民乃迁徙。行秋令，则丘隰水潦，禾稼不熟，乃多女灾。行冬令，则寒气不时，鹰隼早鸷，四鄙入保。

　　中央土黄，其日戊己，其帝黄帝，其神后土，其虫倮，其音宫，律中黄锺之宫，其数五，其味甘，其臭香，其祀中霤祭先心，天子居太庙太室，乘大辂，驾黄■，载黄畤，衣黄衣，服黄玉，食稷与牛，其气圜以掩。

　　孟秋之月，日在翼，昏斗中，旦毕中，其日庚辛，其帝少昊，其神蓐收，其虫毛，其音商，律中夷则，其数九，其味辛，其臭腥，其祀门，祭先肝，。凉风至，白露降，寒蝉鸣，鹰乃祭鸟，始用行戮。天子居总章左个，乘戎路，驾白骆，载白畤，衣白衣，服白玉，食麻与犬，其器廉以深。是月也，以立秋。先立秋三日，太史谒之天子，曰：某日立秋，盛德在金，天子乃齐。立秋之日，天子亲率三公九卿诸侯大夫以迎秋于西郊，还，乃赏军，率武人于朝，天子乃命将帅，选士厉兵，简练杰隽，专任有功，以征不义，诘诛暴慢，以明好恶，巡彼远方。是月也，命有司修法制，缮囹圄，具桎梏，禁止奸，慎罪邪，务搏执，命理瞻伤察创，视折审断。决狱讼必正平，戮有罪，严断刑。天地始肃，不可以赢。是月也，农乃升谷，天子尚新，先荐寝庙。命百官始收敛完堤防，谨壅塞，以并未水潦，修宫室，坿墙垣，补城郭。是月也，无以封诸侯、立大官，无割土地、行重币、出大使。行之是令。而凉风至三旬。孟秋秋行冬令，则阴气大胜，介虫败谷，戎兵乃来。行春令，则其国乃旱，阳气复还，五谷不实。行夏令，则国多火灾，寒热不节，民多疟疾。

　　仲秋之月，日在角，昏牵牛中，旦觜■（崔瞆）中。其日庚辛，其帝少昊，其神蓐收，其虫买，其音商，律中南吕，其数九，其味辛，其臭腥，其祀门，祭先肝。盲风至，候雁来，玄鸟归，群鸟养羞。天子居总章太庙，乘戎路，驾白辂，载白畤衣白衣，服白玉，食麻与犬，其器廉以深。是月也，养衰老，授几杖，行麋粥饮食。乃命司服具饬衣裳，文绣有恒，制有小大，度有短长，衣服有量，必循其故，冠带有常。乃命有司，申严百刑，斩杀必当，无或枉桡；不当，反受其殃。是月也，乃命宰巡行牺牲，视全具，案刍豢，朝肥瘠，察物色，必比类，量小大，视长短，皆中度，五者备当，上帝其享。天子乃傩，御佐疾，以通秋气。以犬尝麻，先祭寝庙。是月也，可以筑城郭，建都邑，穿窦窌，修■仓。乃命有司趣民收敛，务蓄菜，多积聚，乃劝种麦，若或失时，行罪无疑。是月也，日夜分雷，乃始收声，蛰虫俯户，杀气浸盛，阳气日衰，水始涸，日夜分，则，则一度量，平权衡，正钧石，齐斗桶。是月也，易关市，来商旅，入货贿，以便民事。四方来杂，远乡皆至，则财务不匮。上无乏用，百事乃遂。凡举事，无逆天数，必顺其时，乃因其类，行之是令。白露降三旬。仲秋行春令，则秋雨不降，草木生溶剂，国乃有恐。行夏令，则其国乃旱，蛰虫不藏，五谷复生。行冬令则风灾数起，收雷先行，草木早死。

　　季秋之月，日在房，昏虚中，旦柳中，其日庚辛，其神少昊，其神蓐收，其虫毛，其音商，律中无射，其数九，其味辛，其臭腥，其祀门，祭先肝。候雁来宾，爵入大水为蛤，菊有黄华，豺则祭兽戮禽。天子居总章右个，乘戎路，驾白骆，载白畤，衣白衣，服白玉，食麻与犬，其器廉以深。是月也，申严号令，命百官贵贱无不务入，以会天地之藏，无有宣出。乃命冢宰，农事备收，举五种之要，藏帝籍之收于神仓，祗敬比饬。是月也，霜始降，则百工休。乃命有司曰，寒气总至，民力不堪，其皆入室。上丁，命乐正入学习吹。是月也，大飨于帝，尝牺牲，告备于天子，合诸侯，制百县。为来岁受朔日，与诸侯所税于民轻重之法，数以远近土地所宜为度。以给郊庙之事，无有所私。是月也，天子乃教于田猎，以习五戎獀马，命仆及七驺，咸驾载旍■，舆受车，以纪整设于屏外，司徒缙扑北向以誓之，命主祠祭禽于四方。是月也，草木黄落，乃伐薪为炭，蛰虫咸俯在穴，皆??其户。乃趣狱刑，无留有罪，收禄秩之不当者，共养之不宜者。是月也，天子乃以犬尝稻，先荐寝庙。季秋行夏令，则其国大水，冬藏殃败，民多■（鼻九）窒。行冬令则国多盗贼，边境不宁，土地分裂。行春令，则暖风来至，民气解堕，师旅必兴。

　　孟冬之月，日在尾，昏危中，旦七星中，其日壬癸，其帝颛顼，其神玄冥，其虫介，其音羽，律中应锺，其数六，其味咸，其臭朽，其祀行，祭先肾。水始冰，地始冻，雉入大水为蜃，虹藏不见。天子居玄堂左个，乘玄辂，驾铁骊，载玄畤，衣黑衣，服玄玉，食黍与彘。其器宏以■。是月也，以立冬。先立冬三日，太史谒之天子，曰：某日立冬，盛德在水。天子乃齐。立冬之日，天子亲率三公九卿大夫以迎冬于北郊，还，乃赏死事，恤孤寡。是月也，命太卜祷祠，龟策占兆，审卦吉凶。于是察阿上乱法者，则罪之，无有掩蔽。是月也，天子始裘，命有司曰：天子天气上腾，地气下降，天地不通，闭塞而成冬。命百官谨盖藏，命司徒循行积聚，无有不敛，坿城郭，戒门闾，修楗闭，慎关钥，固封玺，备边境，备要塞，谨关梁，塞蹊径，饬丧纪，办衣裳，审棺椁之厚薄，营丘垄之小大高卑薄厚之度，贵贱之等级。是月也，工师效功，陈祭器，案度程，无或作为淫巧，以荡上心，必功致为上，物勒工名，以考其诚，工有不当，必行其罪，以穷其情。是月也，大饮蒸，天子乃祈来年于天宗，大割祠于公社，及门闾，飨先祖五祀，劳农夫以休息之。天子乃命将率讲武，肄射御角力。是月也，乃命水虞渔师收水泉池泽之赋，无或敢侵削众庶兆民，以为天子取怨于下，其有若此者，行罪无赦。孟冬行春令，则冻闭不密，地气发泄，民多流亡。行夏令，则国多暴风，方冬不寒，蛰虫复出，行秋令则雪霜不时，小兵时起，土地侵削。

　　仲冬之月，日在斗，昏东壁中，旦轸中，其日壬癸，其帝颛顼，其神玄冥，其虫介，其音羽，律中黄锺，其数六，其味咸，其臭朽，其祀行，祭先肾，冰益壮，地始坼，鹖鴠不鸣，虎始交。天子居玄堂太庙，乘玄辂，驾铁骊，载玄畤，衣黑衣，服玄玉，食黍与彘，其器宏以■。饬死事，命有司曰：土事无作，无发盖藏，无起大众，以固而闭。发盖藏，起大众，地气且泄，是谓发天地之房，诸蛰则死，民多疾疫，又随以丧。命之曰没畅月。是月也，命阉尹深宫令，审门闾可，谨房室，必重闭。省妇事，无得淫。虽有贵戚近习，无有不察。乃命大酋，秫稻必齐，麹蘖必时，湛饎必洁，水泉必香，陶气必良，火齐必得，兼用六物，大酋监之，无有差忒。天子乃命有司祈祀四海大川名原渊泽井泉。是月也，农有不收藏积聚者，牛马畜首有放佚者，取之不诘。山林薮泽有能取疏食田猎禽兽者，野虞教导之。其有相侵，夺者罪之不赦。是月也，日短至，阴阳争。诸生荡。君子齐戒，处必掩，身欲宁，去声色，禁嗜欲，安形性，事欲静，以待阴阳之所定，芸始生，荔挺出，蚯蚓结，麋角解，水泉动。日短至，则伐林木，取竹箭。是月也，可以罢官之无事者，去器之无用者，途阙庭门闾，筑囹圄，此所以助天地之闭藏也。仲冬行夏令，则其国乃旱，氛雾冥冥，雷乃发声。行秋令，则天时雨汁，瓜瓠不成，国有大兵。行春令，则虫螟为败，水泉减竭，民多疾疠。

　　季冬之月，日在婺内，昏娄中，旦氐中，其日壬癸，日其间颛顼，其神玄冥，其虫介，其音羽，律中大吕，其数六，其味咸，其臭朽，其祀行，祭先胜。雁北乡，鹊始巢，雊鸡乳。天子居玄堂右个，成玄辂，驾铁骊，载玄畤，衣黑衣，服玄玉，食黍与彘，其器宏，以掩命。有司大傩，旁磔出土牛，以宋寒气，征鸟厉疾，乃毕行山川之祀，及帝之大臣天地之神祗。是月也，命渔师始渔，天子亲往，乃尝鱼，先荐寝庙。冰方盛，水泽腹坚，命取冰，冰已入，令告民出五种，命司农计耦耕事，修耒耜，具田器。命乐师大合吹而罢。乃命四检收秩薪柴，以供寝庙及百祀之薪燎。是月也，日穷于次，月穷于纪，星回于天，数将几终，岁将更始，专于农民，无有所使。天子乃与公顷大夫饬国典，困时令以待来岁之宜。乃命大事次诸侯之列赋之牺牲，以供皇天上帝社稷之享，乃元同姓之邦，供寝庙之刍豢。命宰历卿大夫至于庶民土田之数，而赋之牺牲，以供山林名川之祀。凡在天下九州之民者，无不咸献其力，以供皇天上帝社稷寝庙山林名川之祀。行之是令。此谓一终，三旬二日。季冬行秋令，则白露蚤降，介虫为妖，四邻入保。行春令，则胎夭多伤，国多固疾，命之曰逆。行夏令，则水潦败国，时雪不降，冰冻消释。

　　谥法解第五十四

　　维周公旦、太公望，开嗣王业，建功于牧之野，终将葬，乃制谥。遂叙谥法。谥者，行之迹也。号者，功之表也。车服者，位之章也。是以大行受大名，细行受细名，行出于己，名生于人。

　　民无能名曰神。称善赋简曰圣，敬宾厚礼曰圣。德象天地曰帝。静民则法曰皇。仁义所在曰王。赏庆刑威曰君，从之成群曰君。立制及众曰公。执应八方曰侯。壹德不解曰简。平易不疵曰简。

　　经纬天地曰文，道德博闻曰文，学勤好问曰文，慈惠爱民曰文，愍民惠礼曰文。锡民爵位曰文。刚强理直曰武，威强澼德曰武，克定祸乱曰武，刑民克服曰武，夸志多穷曰武。敬事供上曰恭，尊贤贵义曰恭，尊贤敬让曰恭，既过能改曰恭，执事坚固曰恭，爱民长弟曰恭，执礼御宾曰恭，芘亲之阙曰恭，尊贤让善曰恭，渊源流通曰恭。照临四方曰明，谮诉不行曰明。

　　威仪悉备曰钦。大虑静民曰定，安民大虑曰定，安民法古曰定，纯行不二曰定。谏争不威曰德。辟地有德曰襄，甲胄有劳曰襄。有伐而还曰厘，质渊受谏曰厘。博闻多能曰宪。聪明澼哲曰献。温柔圣善曰懿。五宗安之曰孝，慈惠爱亲曰孝，协时肇享曰孝，秉德不回曰孝。大虑行节曰考。执心克庄曰齐，资辅供就曰齐。丰年好乐曰康，安乐抚民曰康，令民安乐曰康。安民立政曰成。布德执以曰穆，中情见貌曰穆。敏以敬顺曰顷。

　　昭德有劳曰昭，容仪恭美听昭，圣闻周达曰昭。保民耆艾曰胡，弥年寿考曰胡。强毅果敢曰刚，追补前过曰刚。柔德考众曰静，恭己鲜言曰静，宽乐令终曰静。治而无眚曰平，执事有制曰平，布纲治纪曰平。由义而济曰景，布义行刚曰景，耆意大虑曰景。清白守节曰贞，大虑克就曰贞，不隐无屈曰贞。猛以刚果曰威，猛以强果曰威，强毅信正曰威。辟屠服远曰桓，克敬勤民曰桓，辟土兼国曰桓。道德纯一曰思，大省兆民曰思，外内思索曰思。追悔前过曰思。柔质慈民曰惠，爱民好与曰惠。柔质受谏曰慧。能思辩众曰元，行义说民曰元，始建国都曰元，主义行德曰元。

　　兵甲亟作曰庄，澼圉克服曰庄，胜敌志强曰庄，死于原野曰庄，屡征杀伐曰庄，武而不遂曰庄。克杀秉政曰夷，安心好静曰夷。执义扬善曰怀，慈仁短折曰怀。夙夜警戒曰敬，夙夜恭事曰敬，象方益平曰敬，善合法典曰敬。述义不克曰丁，迷而不悌曰丁。有功安民曰烈，秉德遵业曰烈。刚克为伐曰翼，思虑深远曰翼。执心决断曰肃。爱民好治曰戴，典礼不忄寒曰戴。

　　死而志成曰灵，乱而不损曰灵，极知鬼神曰灵，不勤成名曰灵，死见神能曰灵，好祭鬼神曰灵。短折不成曰殇，未家短折曰殇。不显尸国曰隐，隐拂不成曰隐。年中早夭曰悼，肆行劳祀曰悼，恐惧从处曰悼。不思忘爱曰刺，愎狠遂过曰刺。外内从乱曰荒，好乐怠政曰荒。在国逢难曰愍，使民折伤曰愍，在国连忧曰愍，祸乱方作曰愍。蚤孤短折曰哀，恭仁短折曰哀。蚤孤铺位曰幽，壅遏不通曰幽，动祭乱常曰幽。克威捷行曰魏，克威惠礼曰魏。去礼远众曰炀，好内远礼曰炀，好内怠政曰炀。

　　甄心动惧曰顷。威德刚武曰圉。圣善周闻曰宣。治民克尽曰使。行见中外曰悫。胜敌壮志曰勇。昭功宁民曰商。状古述今曰誉。心能制义曰度，好和不争曰安。外内贞复曰白。不生其国曰声。杀戮无辜曰厉。官人应实曰知。凶年无谷曰糠。名实不爽曰质。不悔前过曰戾。温良好乐曰良。怙威肆行曰丑。德正应和曰莫。勤施无私曰类。好变动民曰躁。慈和便服曰顺。满志多穷曰感。危身奉上曰忠。果虑果远曰赶。息政外交曰携。疏远继位曰绍。彰义掩过曰坚。肇敏行成曰直。内外宾服曰正。华言无实曰夸。教诲不倦曰长。爱民在刑曰克。逆天虐民曰抗。好廉自克曰节。择善而从曰比。好更改旧曰易。名与实爽曰缪。思厚不爽曰愿。贞心大度曰匡。

　　隐哀之方，景武之方也，施为文也，除为武也，辟地为襄，服远为桓，刚克为发，柔克为懿，履正为庄，有过为僖，施而不成为宣，惠无内德为平。失志无转，则以其明，余皆象也。和，会也；勤，劳也。遵，循也；爽，伤也；肇，始也；憹，治也；康，安也；怙，恃也。享，祀也；胡，大也；服，败也。秉，顺也；就，会也；忄寒，过也；锡，与也；典，常也；肆，放也；穅，虚也；澼圣也；惠，爱也；绥，安也；坚，长也；耆，强也；考，成也；周，至也；怀，思也；式，法也；布，施也；敏，疾也；捷，克也；载，事也；弥，久也。


　　明堂解第五十五

　　大维商纣暴虐，脯鬼侯以享诸侯，天下患之，四海兆民欣戴文武，是以周公相武王以伐纣，夷定天下，既克纣六年，而武王崩，成王嗣，幼弱，未能践天子之位。

　　周公摄政君天下，弭乱六年，而天下大治，乃会方国诸侯于宗周，大朝诸侯明堂之位。天子之位，负斧依，南面立。率公卿士，侍于左右。三公之位，中阶之前。北面东上，诸侯之位。西阶之西，东面北上，诸子之位。门内之东，北面东上，诸男之位。门内之西，北面东上，九夷之国。东门之外，西面北上，八蛮之国。南门之外，北面东上，六戎之国。西门之外，难免南上，五狄之国。北门之外，难免东上，四塞九采之国。世告至者，应门之外，北而东上，宗周明堂之位也。

　　明堂，明诸侯之尊卑也，故周公建焉，而朝诸侯于明堂之位。制礼作乐，颁度量，而天下大服，万国各致其方贿。七年，致政于成王。

　　明堂方百一十二尺，高四尺，阶广六尺三寸。室居中方百尺，室中方六十尺，户高八尺，广四尺。东应门，南库门，西皋门，北雉门。东方曰青阳，南方曰明堂，西方曰总章，北方曰玄堂，中央曰太庙。左为左介，右为右介。

　　尝麦解第五十六

　　维四年孟夏，王初祈祷于宗庙，乃尝麦于太祖。是月，王命大正正刑书。爽明，仆告既驾，少祝导王，祝亚迎王降阶，即假于太宗、少宗、少秘于社，各牡羊一、牡豕三。史导王于北阶，王陟阶，在东序。

　　乃命太史尚大正，即居于户，西南向。九州□伯咸进在中，西向。宰乃承王中升自客阶，作策执策，从中宰坐尊中于大正之前，太祝以王命作策，策告太宗。王命□□秘，作策许诺，乃北向繇书于两楹之间。

　　王若曰：“宗揜大正，昔天之初，□作二后，乃设建典命，赤帝分正二卿，命蚩尤于宇，少昊以临四方，司□□上天末成之庆。蚩尤乃逐帝，争于涿鹿之河，九隅无遗。赤帝大慑，乃说于黄帝，执蚩尤，杀之于中冀，以甲兵释怒，用大正顺天思序，纪于大帝。用名之曰：绝辔之野。乃命少昊清司马、鸟师，以正五帝之官，故名曰质。天用大成，至于今不乱。

　　“其在殷（当作夏）之五子，往伯禹之名，假国无正，用胥兴作乱，遂凶厥国，皇天哀禹，赐以彭寿，思正夏略。

　　“今予小子闻有古遗训，亦述朕文考之言，不易，予用，皇威不忘，祗天之明典，令□我大治，用我九宗正州伯，教告于我，相在大国，有殷之□，辟自其作□于古，是威厥邑，无类于冀州。嘉我小国，小国其命余克长国王。

　　“呜呼，敬之哉！如木既颠厥巢，其犹有枝叶作休，尔弗敬恤，尔执以屏助予一人，集天之显，亦尔子孙其能常忧恤乃事，勿畏多宠，无爱乃嚚，亦无或刑于鳏寡非罪。惠乃其常无别于民。”

　　众臣咸兴，受大正书。太史策刑书九篇，以升授大正，乃左还自两柱之间。□箴大正曰：“钦之哉，诸正。敬功尔颂，审三节，无思民，因顺尔临狱，无颇正刑有掇，夫循乃德，式监不远，以有此人保宁尔国，克戒尔服，世世是其不殆，维公咸若。”太史乃降，大正坐，举书，乃中降，再拜稽首。王命太史、正升拜于上，王则退。

　　是曰，士师乃命太宗序于天时，祠大暑；乃命少宗祠风雨百享。士师用受其胾，以为之资。邑乃命百姓遂享于富，无思民疾，供百享。归祭，闾帅里君以为之资。野宰乃命家邑县都祠于太祠，乃风雨也。宰用受其职胾，以为之资。采君乃命天御，丰穑享祠为施，大夫以为资。箴太史乃藏之于盟府，以为岁典。

　　本典解第五十七

　　维四月既生魄，王在东宫，告周公曰：“呜呼，朕闻武考不知，乃闻不得，乃学俾资不肖，永无惑矣。今朕不知明德所则，政教所行，字民之道，礼乐所生，非不念而知，故闻伯父。”

　　周公再拜稽首曰：“臣闻之文考，能求士□者，智也；与民利者，仁也；能收民狱者，义也；能督民过者，德也；为民犯难者，武也。智能亲智，仁能亲仁，义能亲义，德能亲德，武能亲武。五者昌于国，曰明，明能见物，高能致物，物备咸至，曰帝，帝乡在地，曰本；本生万物，曰世；世可则□，曰至；至德照天，百姓□径备有好丑，民无不戒，显父登德，德降则信；信则民宁，为畏为极。民无淫慝，生民知常利之道，则国强序明，好丑□必固，其务均分以利之则民安。□用以资之，则民乐；明德以师之，则民让；生之乐之，则母之，礼也。政之教之、遂以成之，则父之，礼也。父母之礼，以加于民，其慈□□古之圣王乐体其政。士有九等，皆得其宜，曰材。人有八政，皆得其则，曰礼。服士乐其生，而务其宜，是故奏鼓以章乐，奏舞以观礼，奏歌以观和、礼乐既和，其上乃不危。”

　　王拜曰：“允哉，幼愚，敬守以为本典。”


### 卷七 官人解 王会解

　　官人解第五十八

　　王曰：“呜呼，大师，朕维民务官，论用有征，观诚考言，视声观色，观隐揆德，可得闻乎？”

　　周公曰：“亦有六征。呜呼，乃齐以揆之。一曰富贵者观其有礼施，贫贱者观其有德守，嬖宠者观其不骄奢，隐约观其不慑惧，其少者观其恭敬好学而能悌，其壮者观其连接务行而胜私，其老者观其思慎，强其所不足而不逾。父子之间观其孝慈，兄弟之间观其和友，君臣之间观其忠惠，乡党之间观其信诚。省其居处观其义方，省其丧哀观其贞良，省其出入观其交并以，省其交友观其任廉。设之以谋以观其智，示之以难以观其勇，烦之以事以观其治，临之以利以观其不贪。滥之以乐以观其不荒，喜之以观其轻，怒之以观其重，醉之以观其恭，从之色以观其常，远之以观其不二，昵之以观其不狎。复征其言以观其精，曲省其行以观其备。此之谓观诚。“二曰方与之言以观其志，志殷以渊其气，宽以柔，其色俭而不谄，其处仙，其言后人，见其所不足。曰日益者也。好临人以色，高人以气，贤人以言，防其所不足，发其所能，曰日损者也。其貌直而不止其言，正而不私，不饰其美，不隐其恶，不防其过，曰有质者也。其貌曲媒，其言工巧，饰其见物，务其小证，以故自说，曰无质者也。喜怒以物而色不变，烦乱一事而志不营，深道以利而心不移，临慑以威而气惵惧，曰鄙心而假气者也。设之以物而数决，敬之以卒而度应，不文而辩，曰有虑者也。难决以物，难说以守，一而不可变，困而不知止，曰愚依人也。营之以物而不误，犯之以卒而不惧，置义而不可迁，临之货色而不过，曰果敢者也。移易以言，志不能固，已诺无决，曰弱志者也。顺予之弗为喜，非夺之弗为怒，沈静而寡言，多稽而险貌，曰质静者也。屏言而弗顾，自顺而弗让，非是而强之，曰妒诬者也。微而能发，察而能深，宽顺而恭俭，温柔而能断，果敢而能屈，曰志治者也。华废而诬，巧言令色，皆以无为有者也。此之谓考言。

　　“三曰，诚在其中，必见诸外，以其声，处其实，气初生物，物生有声，声有刚柔，清浊好恶，咸发于声。新气华诞者，其声流散，心气顺信者，其声顺节。心气鄙戾者，其声醒丑，心气宽柔者，其声温和。信气中易，义气时舒，和气简备，勇气壮力。听其声，处其气，考其所为，观其所由，以其前观其后，以其隐观其显，以其小占其大，此之谓视声。

　　“四曰：民有五气，喜怒欲惧忧。喜气内蓄，虽欲隐之，阳喜必见。怒气内蓄，虽欲隐之，阳怒必见。欲气、惧气，忧悲之气，皆隐之，阳气必见。五气诚于中，发形于外，民情不可隐也。喜色犹然，以出怒色，荐然以侮，欲色妪然。以愉惧色，薄然以下，忧悲之色，瞿然以静。诚智必有难局之色，诚仁必有可尊之色，诚勇必有难慎之色，诚忠必有可新之色，诚洁必有难污之色，诚静必有可信之色。质浩然固以安，伪蔓然乱以烦，虽欲改之中色，弗听。此之谓观色。

　　“五曰：民生则有阴有阳，人多隐其情、饰其伪，以攻其名。有隐于仁贤者，有隐于智理者，有隐于文艺者，有隐于廉勇者，有隐于忠孝者，有隐于交友者。如此不可不察也。小施而好德，小让而争大，言愿以为质，伪爱以为忠，尊其得以改其名，如此，隐于仁贤者也。前总唱功，虑诚弗及，佯为不言，诚不足，色示有余。自顺而不让，措辞而不遂，此隐于智理者也。动人以言，竭而弗终，问则不对，佯为不穷，□貌而有余，假道而自顺，因之□初穷则托深，如此者，隐于文艺者也。□言以廉，矫厉以为勇，内恐外夸，亟称其说，以诈临人，如此，隐于廉勇者也。自事其亲而好以告人，饰其见物，不诚于内，发名以事亲，自以名私其身，如此，隐于忠孝者也。比周以相誉，智贤可征而左右，不同而交，交必重己，心说而身弗近身，进而实不至，惧不尽见于众，而貌克，如此，隐于交友者也。

　　“六曰：言行不类，终始相悖，外怎能不合，虽有假节，见行，曰非成质者也。言忠行夷，靡及私□，弗求及，情忠而宽，貌庄而安，曰有仁者也。事变而能治，效穷而能达，措身立方而能遂，曰有知者也。少言以行恭俭，以让有知而言弗发，有施而□弗德，曰谦良者也。微忽之言，久而可复，幽间之行，独而弗克，其行亡如存，曰顺信者也。贵富恭俭而能施，严威有礼而不骄，曰有德者也。隐约而不慎，安乐而不奢，勤劳而不变，喜怒而有度，曰有守者也。直方而不毁，廉洁而不戾，强立而无私，曰有经者也。虚以待命，不报刊不至，不问不言，言不过行，行不过道，曰沈静者也。中忠爱以事亲，欢以尽力而不回，敬以尽力而不□，曰忠孝者也。合志而同方，共其忧而任其难，行忠信而不疑□，隐远而不舍，曰交友者也。志色辞气，其人甚偷，进退多巧，就人甚数，辞不至，少其所不足，谋而不已，曰伪诈者也。言行亟变，从容克易，好恶无常，行身不笃，曰无诚者也。少知而不大决，少能而不大成，规小物而不知大伦，曰华诞者也。规谏而不类道，行而不平，曰窃名者也。



　　“故曰事阻者不夷，时□者不回，面誉者不忠，饰貌者不静，假节者不平，多私者不义，扬言者卦按信，此之谓揆德。”

　　王会解第五十九

　　成周之会，墠上张赤帟阴羽，天子南面立，絻无繁露，朝服，八十物缙珽。唐叔、荀叔、周公在左，太公望在右，皆絻，亦无繁露，朝服，七十物，缙笏，旁天子而立于堂上。

　　堂下之右，唐公虞公南面立焉。堂下之左，尹公、夏公立焉，皆南面，絻有繁露，朝服，五十物，皆缙笏。为诸侯之有疾病者，阼阶之南，祝淮氏、荣氏，次之慓瓒，次之皆西面，弥宗旁之。为诸侯有疾病者之医药所居。

　　相者，太史鱼、大行人，皆朝服，有繁露。堂下之东面，郭叔掌为天子菉币焉，絻有繁露。内台西面正北方，应侯、曹叔伯舅、中舅。比服次之，要服次之，荒服次之。西方东面正北方，伯父中子次之。

　　方千里之内为比服，方二千里之内为要服，方三千里之内为荒服，是皆朝于内者。

　　堂后东北为赤帟焉，浴盆在其中。其西天子车立马乘，六青阴羽凫旌。中台之外，其右泰士，台右弥士。受贽者八人，东面者四人，西面四人也。陈币当外台，天玄毼宗马十二，王元缭璧綦十二，参方玄缭璧、豹虎皮十二，四方玄缭璧琰十二。外台之四隅，张赤帟，为诸侯，欲息者皆息焉，命之曰爻闾。

　　周公旦主东方，所之青马、黑，谓之母儿，其守营墙者，衣青操弓执矛。西面者，正北方，稷慎大麈。秽人前儿，前儿若弥猴，立行似小儿。良夷在子，在子□身人首，脂其腹，炙之霍，则鸣曰在子。扬州禺禺，鱼名，解隃冠，发人麃麃者，若鹿迅走。俞人虽马，青丘狐九尾，周头煇⺶互，煇⺶互者，羊也。黑齿白鹿白马，白民乘黄，乘黄者似骐，背有两角。东越海蛤，欧人蝉蛇，蝉蛇顺食之美。遇越纳□。姑妹珍，

　　且瓯文蜃，其人玄贝，海阳大蟹。自深桂。会稽以，皆面向。正北方义渠，以兹白，兹白者，若白马，锯牙食虎豹。央林以酋耳，酋耳者，身若虎豹，尾长，参其身，食虎豹。北唐以闾，闾似隃冠。渠叟以犬，犬者，露犬也，能飞食虎豹。楼烦以星施，星施者，珥旌。卜庐以纨牛，纨牛者，牛之小者也。区阳以鳖封，鳖封者，若彘，前后有首。规规以麟，麟者仁兽也。西申以凤鸟，凤鸟者，戴仁抱义掖信。氐羌以鸾鸟。巴人以比翼鸟。反炀以皇鸟，蜀人以文翰，文翰者，若皋鸡。方人以孔鸟，卜人以丹沙，夷用木。康民以桴苡，苡者，其实如李，食之宜子。周靡费费，其形人身反踵，自笑，笑则上唇翕其目，食人，北方谓之吐喽。都郭生生，欺羽生生，若黄狗人面能言。奇干善芳，善芳者，头若雄鸡，佩之令人不昧。皆东向。

　　北方台正东，高夷嗛羊，嗛羊者，羊而四角。独鹿邛邛，距虚善走也。孤竹距虚，不令支玄獏，不屠何青熊。东胡黄罴，山戎戎菽。其西般吾，白虎。屠州黑豹，禺氏騊駼。大夏兹白牛，兹白牛野兽也，牛形而象齿。犬戎文马，文马赤鬛缟身，目若黄金，名古黄之乘。数楚每牛，每牛者，牛之小者也。匈奴狡犬，狡犬者，巨身四足果。皆北向。

　　权扶玉目。白州比闾，比闾者，其华若羽，伐其木以为车，终行不败。禽人菅，路人大竹，长沙鳖。其西鱼复，鼓锺，锺牛。蛮杨之翟。仓吾翡翠，翡翠者，所以取羽。其余皆可知。自古之政，南人至，众皆北向。

　　伊尹朝，献商书，汤问伊尹曰：“诸侯来献，或无马牛之所生，而献远方之物事实相反不利。今吾欲因其地势，所有献之，必易得而不贵，其为四方献令。”伊殷受命，于是为四方令曰：“臣请正东，符娄、仇州、伊虑、沤深、十蛮、越沤，剪发文身，请令以鱼皮之鞞，乌鰂之酱，鲛瞂利剑为献。正南，瓯邓、桂国、损子、产里、百濮、九菌，请令以珠玑、玳瑁、象齿、文犀、翠羽、菌鹤、短狗为献。正西，昆仑、狗国、鬼亲、枳巳、闟耳贯胸、雕题、离卿、漆齿，请令以丹青、白旄、纟比罽、江历、龙角、神龟为献。正北空同、大夏、莎车、姑他、旦略、豹胡、代翟，匈奴、楼烦、月氏、犁、其龙、东胡，请令以橐驼、白玉、野马、騊駼、駃騠、良弓为献。”

### 卷八 祭公解 史记解 职方解

　　祭公解第六十

　　王若曰：“祖祭公，予小子虔虔在位，昊天疾威，予多时溥愆。我闻祖不豫，有加予，维敬省不吊，田降疾病，予畏天威，公其告予懿德。”

　　祭公拜手稽首曰：“天子，谋复疾，维不瘳，朕身尚在兹，朕魄在于天。昭王之所勖宅天命。”

　　王曰：“呜呼，公，朕皇祖文王、烈祖武王，度下国，作陈周，维皇皇上帝，度其心，置之明德。付俾于四方，用应受天命，敷文在下。我亦维有若文祖周公，暨列祖召公，兹申予小子，追学于文武之蔑。用克龛绍成康之业，以将天命，用夷居之大商之众。我亦维有若祖祭公之执，和周国，保憹王家。”

　　王曰：“公称丕显之德，以予小子扬文武大勋，弘成康昭考之烈。”

　　王曰：“公无困我哉，俾百僚，乃心率辅弼予一人。”

　　祭公拜，稽首曰：“允乃诏，毕桓于黎民般。”

　　公曰：“天子谋父，疾维维不瘳，敢告天子皇天，改大殷之命，。维文王受之，维武王大克之，咸茂厥功。维天贞文王之董用威，亦尚宽壮，厥心康受憹之式用休。亦先王茂绥厥心敬恭承之，维武王申大肆命戡厥敌。”

　　公曰：“天子自三公上下辟于文武。文武之子孙，大开方封于下土。天之所锡，武王使，疆土丕维周之基。丕维后稷之受命，是永宅之。维我后嗣旁建宗子，丕维周之始并。呜呼，天子三公监于夏商之既败，丕则无遗后难，至于万亿年，守序终之。既毕丕，乃有利宗，丕维文王由之。”

　　公曰：“呜呼，天子，我不则寅哉，寅哉。汝无以戾反罪，疾丧时二王大功。汝无以嬖御固庄后。汝无以小谋败大作，汝无以嬖御士疾大夫卿士，汝无以家相乱王室而莫恤其外。尚皆以时中憹万国。呜呼，三公，汝念哉！汝无泯泯芬芬，厚颜忍丑，时维大不吊哉。昔在先王，我亦维丕，以我辟险于难，不失于正，我亦以免没我世。呜呼，三公！予维不起，朕疾。汝其皇敬哉！兹皆保之。”

　　曰：“康子之攸保勖教诲之，世祀无绝，不，我周有常刑。”

　　王拜手稽首党言。

　　史记解第六十一

　　维正月王在成周，昧爽，召三公、左史戎夫，曰：“今夕朕寤，遂事惊予。”乃取遂事之要戒，俾戎夫主之，朔望以闻。

　　信不行、义不立，则哲士凌君政，禁而生乱，皮氏以亡。

　　谄谀日近，方正日远，则邪人专国政。禁而生乱，华氏以亡。好货财珍怪，则邪人进，邪人进，则贤良日蔽而远。赏罚无位，随财而行，夏后失以亡。

　　严兵而不□者，其臣慑；其臣慑，则不敢忠；不敢忠，则民不亲其吏。刑始于亲，远者寒心，殷商以亡。

　　乐专于君者，权专于臣，权专于臣则刑专于民。君娱于乐，臣争于权，民尽于刑，有虞氏以亡。

　　奉孤以专命者，谋主比畏其威，而疑其前事。挟德而责是，日疏位均而争，平林以亡。

　　大臣有锢职哗诛者，危。昔者，质沙三卿，朝而无礼，君怒而久据之，哗而弗加。哗卿谋变，质沙以亡。

　　外内相间，下挠其民，民无所附，三苗以亡。

　　弱小在强大之间，存亡将由之，则无天命矣。不知命者死。有夏之方兴也，扈失弱而不恭，身死国亡。

　　嬖子两重者亡。昔者，义渠氏有两子异母，皆重。君疾大臣，分党而争，义渠以亡。

　　功大不赏者危。昔平州之臣，功大而不赏，谗臣日贵，功臣日怒而生变，平州之君以走出。

　　召远不亲者，危。昔有林失召离戎之君而朝之，至而不礼，留而弗亲，离戎逃而去之，林失诛之，天下叛林氏。

　　昔者曲集之君，伐智而专事强力，而不信其臣，忠良皆伏。愉州氏伐之，君孤而无使，曲集以亡。

　　昔者有巢氏，有乱臣而贵任之，以国假之，以权擅国而主断，君已而夺之，臣怒而生变，有巢以亡。

　　斧小不胜柯者，亡。昔有会阝君啬俭，减爵损禄，群臣卑让，上下不临，后□小弱禁罚不行，重氏伐之，会阝君以亡。

　　久空重位者危。昔有共工，自贤，自以无臣，久空大官，下官交乱，民无所附，唐氏伐之，共工以亡。


　　犯难争权，疑者死。昔有林氏，上衡氏争权，林氏再战而胜，上衡氏伪义，弗克，俱身死国亡。

　　知能均而不亲，并重事君者危。昔有南氏，有二臣，贵宠，力钧势底，竞进争权，下争朋党，君弗能禁，南氏以分。

　　昔有果氏，好以新易故，故者疾怨，新故不和，内争朋党，阴事外权，有果氏以亡。

　　爵重禄轻，比□不成者亡。昔有毕程氏，损顺增爵，群臣貌匮，比而戾民，毕程氏以亡。好变故易常者，亡。昔阳氏之君，自伐而好变，事无故业，官无定位，民运于下，阳氏以亡。

　　业形而愎者，危。昔谷平之君，愎类无亲，破国弗克，业形用国，外内相援，谷平以亡。

　　武不止者，亡。昔阪泉氏用兵无已，诛战不休，并兼无亲，文无所立，智士寒心，徙居至于独鹿，诸侯畔之，阪泉以亡。

　　狠而无亲者，亡。昔者县宗之君，狠而无听，执事不从，宗职者疑，发大事，群臣解体，国无立功，县宗以亡。

　　昔者玄都贤鬼道，废人事天，谋臣不用，龟策是从，神巫用国，哲士在外，玄都以亡。

　　文武不行者，亡。昔者西夏性仁非兵，城郭不修，武士无位，惠而好赏，屈而无以赏，唐氏伐之，城郭不守，武士不用，西夏以亡。美女破国。昔者绩阳强力四征，重丘遗之美女，绩阳之君悦之，荧惑不治，大臣争权，远近不相听，国分为二。

　　宫室破国。昔者有洛氏宫室无常，池囿大，工功日进，以后更前，民不得休，农失其时，饥馑无食，成商伐之，有洛以亡。”

　　职方解第六十二

　　职方氏掌天下之图，辩其邦国、都鄙、四夷、八蛮、七闽、九貉、五戎、六狄之人民，与其财用九谷六畜之数，周知其利害，乃辩九州之国，使同贯利。

　　东南曰扬州，其山镇曰会稽，其泽薮曰具区，其川三江，其浸五湖，其利金锡竹箭，其民二男五女，其畜宜鸡狗鸟兽，其谷宜稻。

　　正南曰荆州，其山镇曰衡山，其泽薮曰云梦，其川江汉，其浸颍湛，其利丹银齿革，其民一男二女，其畜宜鸟兽，其谷宜稻。

　　河南曰豫州，其山镇曰华山，其泽薮曰圃田，其川荧雒，其浸陂溠，其利林漆丝枲，其民二男三女，其畜宜六扰，其谷宜五种。

　　正东曰青州，其山镇曰沂山，其泽薮曰望诸，其川淮泗，其浸沂沭，其利蒲鱼，其年二男三女，其畜宜鸡犬，其谷宜稻麦。

　　河东曰兖州，其山镇曰岱山，其泽薮曰大野，其川河泲，其浸庐濰，其利蒲鱼，其民二男三女，其畜宜六扰，其谷宜四种。

　　正西曰雍州，其山镇曰岳山，其泽薮曰强蒲，其川泾汭，其浸渭洛，其利玉石，其民三男二女，其畜宜牛马，其谷宜黍稷。

　　东北曰幽州，其山镇曰医无闾，其泽薮曰貕养，其川河泲，其浸菑时，其利鱼盐，其民一男三女，其畜宜四扰，其谷宜三种。

　　河内曰冀州，其山镇曰化验山，其泽薮曰扬纡，其川漳，其浸汾露，其利松柏，其民五男三女，其畜宜牛羊，其谷宜黍稷。

　　正北曰并州，其山镇曰恒山，其泽薮曰昭余祁，其川虖池，呕夷，其浸涞易，其利布帛，其民二男三女，其畜宜五扰，其谷宜五种。

　　乃辩九服之国，方千里曰王圻，其外方五百里为侯服，又其外方五百里为甸服，又其外方五百传统为甸服，又其外方五百里我男服，又其外方五百里为采服，又其外方五百里为卫服，又其外方五百里为蛮服，又其外方五百里为夷服，又其外方五百里为镇服，又其外方五百里为藩服。

　　凡国公侯伯子男，以周知天下。凡邦国大小相维，王设其牧，制其职，各以其所能，制其贡，各以其所有。王将巡狩，则戒于四方，曰各修平乃守，考乃职事，无敢不敬戒，国有大刑。及王者之所行道，率其属而巡戒命，王殷国亦如之。

### 卷九 芮良夫解 太子晋解 王佩解 殷祝解 周祝解

　　芮良夫解第六十三

　　芮伯若曰：“予小臣良夫，稽道谋告，天子惟民父母，致厥道，无远不服，无道，左右臣妾乃违。民归于德，德则民戴，否则民雠。兹言允效与前不远。商纣不道，夏桀之虐肆无有家。呜呼，惟尔天子嗣文武业，惟尔执政小子同先王之臣昏行□顾道，王不若，专利作威，佐乱进祸，民将弗堪。治乱信乎，其行惟王，暨而执政小子攸闻。古人求多闻以监戒，不闻是惟弗知。除民害不惟民害，害民乃非后，惟其雠。后作类，后弗类，民不知后，惟其怨。民至亿兆，后一而已，寡不敌众，后其危哉。

　　“呜呼！□□□如之。今尔执政小子，惟以贪谀为事，不勤德以备难。下民胥怨，财力单竭，手足靡措，弗堪上，不其乱而。以予小臣良夫，观天下有土之君，厥德不远，罔有代德。时为王之患，其惟国人。呜呼！惟尔执政朋友小子其惟洗尔心、改尔行，克忧往愆，以保尔居。尔乃聩祸玩烖，遂弗悛，余未知王之所定，矧乃□□。惟祸发于人之攸忽，于人之攸轻，□不存焉。变之攸伏。尔执政小子不图善，偷生苟安，爵以贿成，贤智箝口，小人鼓舌，逃害要利，并得厥求，唯曰哀哉。

　　“我闻曰，以言取人，人饰其言；以行取人，人竭其行。饰言无庸，竭行有成。惟尔小子，饰言事王，黡蕃有徒。王貌受之，终弗获用，面相诬蒙，及尔颠覆。尔自谓有余，予谓尔弗足。敬思以德，备乃祸难。难至而悔，悔将安及，无曰予为惟尔之祸也。”

　　太子晋解第六十四

　　晋平公使叔誉于周，见太子晋而与之言。五称而三穷，逡巡而退，其言不遂。归告公曰：“太子晋行年十五，而臣弗能与言。君请归，声就复与田，若不反，及有天下，将以为诛。”平公将归之，师旷不可曰：“请使瞑臣往与之言，若能幪予，反而复之。”

　　师旷见太子，称曰：“吾闻王子之语，高于泰山，夜寝不寐，昼居不安，不远长道，而求一言。”

　　王子应之曰：“吾闻太师将来，甚喜。热又惧吾年臣少，见子而慎，尽忘吾其度。”

　　师旷曰：“吾闻王子，古之君子，甚成不骄，自晋始如周，行不知劳。”

　　王子应之曰：“声之君子，其行至慎，委积施关，道路无限，百姓悦之，相将而远，远人来欢，视道如咫。”

　　师旷告善，又称曰：“古之君子，其行可则，由舜而下，其孰有广德？”

　　王子应之曰：“如舜者天，舜居其所以利天下，奉翼远人，皆得己仁，此之谓天。如禹者，圣劳而不居，以利天下，好取不好与，必度其正，是谓之圣。如文王者，其大道仁，其小道惠。三分天下而有其二，敬人无方，服事于商，既有其众，而返失其身，此之谓仁。如武王者义，杀一人而以利天下，异姓同姓各得其所，是之谓仪。”

　　师旷告善。又称曰：“宣辨名命，异姓恶之。王侯君公，何以为尊，何以为上？”

　　王子应之曰：“人生而重丈夫，谓之胄子；胄子成人能治上官，谓之士；士率众时作，谓之曰伯；伯能移善于众，与百姓同，谓之公；公能树名生物，与天道俱，谓之侯，侯能成群，谓之君。君有广德，分任诸侯而敦信，曰予一人；善至于四海，曰天子，达于四荒曰天王。四荒至，莫有怨訾，乃登为帝。”

　　师旷罄然。又称曰：“温恭敦敏，方德不改，闻物□□，下学以起，尚登帝臣，乃参天子，自古谁？”

　　王子应之曰：“穆穆虞舜，明明赫赫，立义治律，万物皆作，分均天财，万物熙熙，非舜而谁能？”

　　师旷东躅其足，曰：“善哉，善哉！”王子曰：“太师何举足骤？”师旷曰：“天寒足跔，是以数也。”

　　王子曰：“请入坐。”遂敷席注瑟。师旷歌无射，曰：“国诚宁矣，远人来观，修义经矣，好乐无荒。”乃注瑟于王子，王子歌峤曰：“何自南极，至于北极，绝境越国，弗愁道远。”

　　师旷蹶然起，曰：“瞑臣请归。”王子赐之乘车四马，曰：“太师亦善御之。”师旷对曰：“御吾未之学也。”王子曰：“汝不为夫《诗》，《诗》云：‘马之刚矣，辔之柔矣，马亦不刚，辔亦不柔，志气镳镳，取予不疑。’以是御之。”师旷对曰：“瞑臣无见，为人辩也，唯耳之恃，而耳又寡闻而易穷。王子，汝将为天下宗乎？”


　　王子曰：“太师何汝戏我乎？自太昊以下，至于尧舜禹，未有一姓而再有天下者，夫大当时而不伐，天何可得？吾闻汝知人年之长短，告吾。”

　　师旷对曰：“汝声清汗，汝色赤白，火色不寿。”

　　王子曰：“然。吾后三年，将上宾于帝所，汝慎无言，殃将及汝。”

　　师旷归，未及三年，告死者至。

　　王佩解第六十五

　　王者所佩在德，德在利民，民在顺上。合为在因时，应事则易成。谋成在周，长有功在力多。昌大在自克，不过在数惩。不困在豫慎，见祸在未形。除害在能断，安民在知过，用兵在知时，胜大患在合人心。殃毒在信疑，孽子在听内，化行在知和，施舍在平心。不幸在不闻其过，福在受谏，基在爱民，固在亲贤。祸福在所密，利害在所近，存亡在所用，离合在出命。尊在慎，威安在恭己，危亡在不知时。见善而怠，时至而疑，亡正处邪，弗能居此，得失之方也，不可不察。

　　殷祝解第六十六

　　汤将放桀于中野，士民闻汤在野，皆委货扶老携幼奔，国中虚。桀请汤曰：“国所以为国者，以有家；家所以为家者，以有人也。今国无家无人矣，君有人，请致国君之有也。”

　　汤曰：“否。昔大帝作道，明教士民。今君王灭道残政，士民惑矣，吾为王明之。”士民复致于桀，曰：“以薄之居，济民之贱，何必君更？”桀与其属五百人南徙千里，止于不齐，民往奔汤于中野。桀复请汤，言：“君之有也。”汤曰：“否。无为君王明之，士民复重请之。”桀与其属五百人徙于鲁，鲁士民复奔汤。

　　桀又曰：“国君之有也，吾则外。人有言，彼以吾道是邪，我将为之。”汤曰：“此君王之士也，君王之民也，委之何？”汤不能止桀。

　　汤曰：“欲从者，从君。”桀与其属五百人去居南巢。

　　汤放桀，而复薄三千诸侯大会，汤退，再拜，从诸侯之位。汤曰：“此太子位，有道者可以处之，天下非一家之有也，有道者之有也。故天下者，唯有道者理之，唯有道者纪之，唯有道者宜久处之。”

　　汤以此让，三千诸侯莫敢即位，然后汤即天子之位。与诸侯誓曰：“阴胜阳即谓之变，而天弗施。雌胜雄即谓之乱，而人弗行。”故诸侯之治，政在诸侯之大夫，治与从。

　　周祝解第六十七

　　曰：维哉其时，告汝□□道，恐为深灾，欢哉，民乎，朕则生汝，朕则刑汝。朕则经汝，朕则亡汝，朕则寿汝，朕则名汝。故曰：文之美而以身剥，自谓智也者，故不足。角之美，杀其牛，荣华之言，后有茅。凡彼济者，必不怠。观彼圣人，必趣时。石有玉伤其山，万民之患在□言及。时之行也，勤以徙，辟召道者，福为祸。时之从也，勤以行，不知道者以福亡。故曰：费豕必烹，甘泉必竭，直木必伐。

　　地出物而圣人是时，鸡鸣而人为时，观彼万物，且何为求？故他有时，人以为正；地出利，而民是争。人出谋，圣人是经，陈五刑，民乃敬。教之以礼，民不争，被之以刑，民始听。因其能，民乃静。故狐有牙而不敢以噬，豲有蚤而不敢以撅。势居小者，不能为大。特欲正中，不贪其害。凡势道者，不可以不大。故木之伐也，而木为斧贼，难之起，自近者。二人同术，谁昭谁暝；二虎同穴，谁死谁生。故虎之猛也，而陷于获；人之智也，而陷于诈。曰之美也，解其柯；柯之美也，离其枝；枝之美也，拔其本。俨矢将至，不可以无盾。

　　故泽有兽而焚其草木，大威将至，不可为巧。焚其草木则无种，大威将至，不可以为勇。故天之生也，固有度；国家之患，离之以故。地之生也，国有植，国家之患，离之以谋。故时之还也，无私貌；日之出也，无私照。时之行也，顺至无逆。为天下者，用大略。火之燀也，固定上。为天下者，用牧。水之流也，固走下。不善，故有桴。故福之起也，恶别之；祸之起也，恶别之。

　　故平国若之何？须国覆国事国孤国屠，皆若之何？故日之中也，仄月之望也。食威之失也，阴食阳。善为国者，使之有行。是彼万物，必有常。国君而无道，以微亡。故天为盖，地为轸。善用道者，终无尽。地为轸，天为盖，善用道者，终无害。天地之间，有沧热，善用道者，终不竭。陈彼五行，必有胜，天之所覆，尽可称。故万物之所生也，性于从；万物之所反也，性于同。故恶姑幽，恶姑明，恶姑阴阳，恶姑短长，恶姑刚柔。


　　故海之大也，而鱼何为可得？山之深也，虎豹貔貅何为可服？人智之邃也，奚何为可测？跂动哕息，而奚为可牧？玉石之坚也，奚可刻？阴阳之号也，孰使之？牝牡之合也，孰交之？君子不察，福不来。故忌而不得，是生事；故欲而不得，是生诈。欲伐而不得，深斧柯；欲鸟而不得，生网罗；欲彼天下，是生为。维彼幽心，是生包；维彼大心，是生雄；维彼忌心，是生胜。

　　故天为高，地为下，察汝躬，奚为喜怒。天为古，地为久，察彼万物，名于始。左名左，右名右。视彼万物，数为纪。纪之行也，利而无方，行而无止，以观人情。利有等维，彼大道成而弗改，用彼大道知其极，加诸事，则万物服。用其则必有群，加诸物则为之君，举其修则有理，加诸物则为天子。

### 卷十 武纪解 铨法解 器服解

卷十

　　武纪解第六十八

　　币帛之间，有巧言令色，事不成。车甲之间，有巧言令色，事不捷。克□事而有武色，必失其德。临权而疑，必离其灾。□□不捷，智不可□，□于不足，并于不几，则始而施，几而弗免，无功。

　　国有三守，卑辞重币以服之，弱国之守也；伐服不祥，伐战危，伐险难，故善反而者不伐三守。伐国有六时、五动、四顺，间其疏薄其疑，推其危扶其弱，乘其衰，暴其约，此谓六时。扶之而不让，振之而不动，是之而不服，暴之而不革，威之而不恐，未可伐也，此谓五动。立之害，毁之利，克之易，并之能，以时伐之，此谓四顺。立之不害，毁之不利，唯克之易，并之不能，可伐也。立之害，毁之未利，克之难，并之不能，可动也。静以待众，力不与争，权弗果据，德不肆国，若是，而可毁也。地荒而不振，得衰而氏与，无苦而危矣，求之以其道，□□无不得，为之以其事，而时无不成。有利备无患，事时至而不迎，大禄乃迁。延之不道，行事乃困，不作小□，动大殃。

　　谋有不足者三：仁废，则文谋不足；勇废，武谋不足；备废，则事谋不足。国有本有干，有权有伦。质有枢体，土地本也，人民干也，敌国侔交权也。政教顺，成伦质也。君臣和，□枢体也。土地未削，人民未散，国权未倾，伦质未移，虽有昏乱之君，国未亡也。国有几失，居之不可阻，体之小也。不果邻家，难复饰也。封疆侵凌，难复振也。服国从失，难复扶也。大国之无养，小国之畏事，不可以本权，失□家之交，不可以枉绳。失邻家之交，不据直以约，不亏体以阴，不可虞而夺也，不可策而服也，不可亲而侵也，不可摩而测也，不可求而循也。

　　施度于体，不虑费事；利于国，不计劳。失德丧服于邻家，则不顾难矣。交体侵凌，则不顾权矣。封疆不时得其所，无为养民矣。合同不得其位，无畏患矣。百姓屈急，无藏蓄矣。挤社稷、失宗庙、离坟墓、困鬼神、残宗族，无为爱死矣。卑辞而不听，□财而无枝，计战而□足，近告而无顾，告过而不悔，请服而不得，然后绝好于闭门，循险近，说外援以天命，无为是定亡矣。

　　凡有事君民，守社稷宗庙，而先衰亡者，皆失礼也。大事不法，弗可作；法而不时，弗可行；说而失礼，弗可长；得礼而无备，弗可成；举物不备，而欲□大功于天下者，未之有也。势不求周流，举而不几其成，亡。薄其事而求厚其功，亡。内无文，道外无武，迹往不复，来者有悔，而求合者，亡。不难不费，而致大功，古今未有。

　　据名而不辱，应行而不困，唯礼；得之而无逆，复之而无咎，唯敬；成事而不难，序功而不费，唯时；劳而有成，费而不亡，唯当；施而不拂，成而有权，久之而能□，唯义。不知所取之量，不知所施之度，不知动静之时，不知吉凶之事，不知困达之谋，疑此五者，未可以动大事。恃名不久，恃功不立，虚愿不至，妄为不祥。太上敬而服，其次欲而得，其次夺而得，其次争而克，其下动而上资其力。凡建国君民，内事文而和。外事武而义，其形慎而杀，其政直而公，本之以礼，动之以时，正之以度，师之以法，成之以仁。此之道也。

　　铨法解第六十九

　　有三不远，有三不近，有三不畜。敬谋、祗德、亲同，三不远也。听谗自乱、听谀自欺，近憝自恶，三不近也。有如忠言竭，亲以为信；有如同好，以谋易寇；有如同恶，合计掬虑，虑泄事败；是谓好害，三不畜也。

　　器服解第七十

　　明器因外，有三疲二用。器服：数犊四棓禁丰一天韦独食器甒迤膏侯屑侯乐铋参冠一竿，皆素。独二丸弇焚菜脍五，昔纁里桃枝素独蒲箪席，皆素。斧独巾玄缋緌缟冠、素纰、玄冠、组武、缨象、□□、瑱絺、绅带、象玦、朱极、韦素，独簟、籥捍、次车、羔冒、□纯、载枉线丧勤焚缨一给器，因名有三：几玄菌纁里桃枝独蒲席，皆素，布独巾，玄象玄纯。

　　周书序

　　昔在文王，商纣并立，困于虐政，将弘道以弼无道，作《度训》。殷人作，教民不知极，将明道极，以移其俗，作《命训》。纣作淫乱，民散无性习常，文王惠和，化服之，作《常训》。上失其道，民散无纪，西伯修仁，明耻示教，作《文酌》。上失其道，民失其业，□□凶年，作《籴匡》。文王立，西距昆夷，北备猃狁，谋武以昭威怀，作《武称》。武以禁暴，文以绥德，大圣允兼，作《允文》。武有七德，□王作《大武》、《大明武》、《小明武》三篇。穆王遭大荒，谋救患分灾，作《大匡》。□□□□□□□□□□□□□□□□□□□□□□□□□□□□作《九开》。文王唯庶邦之多难，论典以匡谬，作《刘法》。文王卿士谂发教禁戒，作《文开》。维美公命于文王，修身观天以谋商难，作《保开》。文王训乎武王以繁害之戒，作《八繁》。文王在酆，命周公谋商难，作《酆保》。文启谋乎后嗣，以修身敬戒，作《大开》、《小开》二篇。文王有疾，告武王以没之多变，作《文儆》。文王告武王以序德之行，作《文传》。文王既没，武王嗣位，告周公禁五戎，作《柔武》。武王忌商，周公勤天下，作《大小开武》二篇。武王评周公，维道以为宝，作《宝典》。商谋启平周，周人将兴师以承之，作《酆谋》。武王将起师伐商，寤有商儆，作《寤儆》。周将伐商，顺天革命，申喻武义，以训乎民，作《武顺》、《武穆》二篇。武王将行大事乎商郊，乃明德□众，作《和寤》、《武寤》二篇。武王率六州之兵，车三百五十乘，以灭殷，作《克殷》。武王既克商，建三监以救其民，为之训范，□□□□□□□□□作《大聚》。□□□□□□□□□□□武王既释箕子囚，俾民辟宁之以王，作《箕子》。武王秉天下，论德施□，而□位以官，作《考德》。武王命商王之诸侯绥定厥邦，申义告之，作《商誓》。武王平商，维定保天室，规拟伊洛，作《度邑》。武王有疾，□□□□□□□□□□命周公辅小子，告以正要，作《五权》。武王既没，成王元年，周公忌商之孽，训敬命，作《成开》。周公既诛三监，乃谁武王之志，建都伊洛，作《作洛》。周公会群臣于闳门，以辅主之格言，作《皇门》。周公陈武王之言及，以赞己言，戒乎成王，作《大戒》。周公正三统之义，作《周月》，辩二十四气之应，以明天时，作《时训》。周公制十二月赋政之法，作《月令》。周公肇制文王之谥义，以垂于后，作《谥法》。周公将致政成王，朝诸侯于明堂，作《明堂》。成王近即政，因尝麦以语众臣，而求助，作《尝麦》。周公为太师，告成王以五则，作《本典》。成王访周公以民事，周公陈六征以观察之，作《官人》。周石板嘲弄宁，八方会同，各以其职来献，欲垂法厥后，作《王会》。周公云殁，王制将衰，穆王因祭祖不豫，询某守位，作《祭公》。穆王思保位惟难，恐贻世羞，欲自警悟，作《史记》。王化虽弛，天命方永，四夷八蛮，攸尊王政，作《职方》。芮伯稽古，作《训纳》。王于善暨，执政小臣咸省厥躬，作《芮良夫》。晋侯尚力，侵我王略，叔向闻储幼而果贤，□复王位，作《太王晋》。王者德以饰躬，用为所佩，作《王佩》。夏多罪，汤将放之，征前事以戒后王也，作《殷祝》。民非后罔义，后非民罔与，为邦慎政在微，作《周祝》。武以靖乱，非直不克，作《武纪》。积习生常，不可不慎，作《铨法》。车服制度，明不苟逾，作《器服》。周道于是乎大备。

### 逸文

逸周書逸文

　　文王去商在程，正月既生魄，太姒夢見商之庭產棘，小子發取周庭之梓樹，于闕閒化為松柏棫柞，寤驚以告文王，文王乃召太子發占之于明堂，王及太子發並拜吉夢，受商之大命于皇天上帝。

　　文王曰：「法寬刑緩，囹圄空虛。」

　　文王曰：「周視民如子愛也。」

　　因五行相剋而作五刑，墨、劓、剕、宮、大辟，是也。火能變金色，故墨以變其肉；金能剋木，故剕以去其骨節；木能剋土，故劓以去其鼻；土能塞水，故宮以斷其淫泆；水能滅火，故大辟以絕其生命。

　　文王獨坐，屏去左右，深念遠慮，召大公望曰：「帝王猛暴無文，強梁好武，侵陵諸侯，苦勞天下，百姓之怨心生矣。其災，予奚行而得免于無道乎？」大公曰：「因其所為，且興其化，上知天道，中知人事，下知地理，乃可以有國焉。」

　　恃德者昌，恃力者亡。

　　天予不取，反受其咎。

　　大公曰：「知與眾同者，非人師也。大知似狂，不癡不狂，其名不彰，不狂不癡，不能成事。」

　　文王曰：「吾聞之，無變古，無易常，無陰謀，無擅制，無更創，為此則不祥。」大公曰：「夫天下，非常一人之天下也；天下之國，非常一人之國也。莫常有之，唯有道者取之。古之王者，未使民民化，未賞民民勸，不知怒，不知喜，愉愉然其如赤子，此古善為政也。」

　　武王悅箕子之對，賜十朋。

　　神農之時天雨粟，神農耕而種之，作陶冶斤斧，破木為耜鉏耨，以墾草莽，然後五穀興，以助果蓏之實。

　　黃帝作井，始●灶，亨穀為粥，蒸穀為飯，燔肉為炙。

　　少昊曰：「清清者，黃帝之子青陽也。」

　　三王之統若循環，周則復始，窮則反本。

　　更火：春取榆柳之火，夏取棗杏之火，季夏取桑柘之火，秋取柞楢之火，冬取槐檀之火。

　　三日粵朏。

　　孟春之月，日在營室，蟄蟲始震。乃命太史守典奉法，司天日月星辰之行。乃擇元日，祈穀於上帝。

　　掩骼薶骴。

　　兵戎不起，不可從我始。

　　春行夏令則雨水不時，草木蚤枯，國乃有恐。

　　仲春始雨水。日夜分則同度量，鈞衡石。是月獻羔。

　　以太牢祀高禖。

　　虹始見。

　　命榜人。

　　仲夏之月，令祀百辟卿士之有德于民者。

　　季夏燒薙。

　　腐草為蠲。

　　季夏月，可以封諸侯，立大官。

　　孟秋，行冬令，則草木枯，後乃大水，敗其城郭。

　　中秋築城郭。

　　七騶咸駕。

　　中冬，奄尹申宮令，謹門閭。

　　歲將●終。

　　季冬行春令，則胎夭多傷，民多蠱疾，命之曰逆。

　　●雨。

　　春食麥羊，夏食菽雞，秋食麻犬，冬食黍豕。

　　春牝陳弓為前行，夏方陳戟為前行，季夏圓陳矛為前行，秋牡陳劍為前行，冬伏陳楯為前行，是為五陳。

　　凡禾，麥居東方，黍居南方，稻居中央，粟居西方，菽居北方。

　　夏食鬱律、桃、李、杏、梅；秋食樝、梨、橘、柚；冬食菱、藕。

　　明堂方一百四十四尺，高三尺，階廣六尺三寸，室居中，方百尺，室中方六十尺，戶高八尺，廣四尺，牖高三尺，門方十六尺東應門，南庫門，西皋門，北雉門。東方曰青陽，南方曰明堂，西方曰總章，北方曰玄堂，中央曰太廟，亦曰太室，左曰左介，右曰右介。

　　明堂者，所以明天氣，統萬物，明堂上通于天，象日辰，故下十二宮象日辰也。水環四周，言王者動作法天地，廣德及四海，方此水也，名曰辟雍。

　　篤仁而好學，多聞而道慎，天子疑則問，應而不窮者謂之道，道者，導天子以道者也，常立于前，是周公也；誠立而敢斷，輔善而相義者謂之充，充者，充天子之志者也，常立于左，是大公也；絜廉而切直，匡過而諫邪者謂之弼，弼者，拂天子之過者也，常立于右，是召公也；博聞強記，接給而善對者謂之承，承者，承天子之遺忘者也，常立于後，是史佚也。

　　西域獻火浣布，昆吾氏獻切玉刀。

　　年不登，甲不纓縢，宮室不容。

　　年飢，上用輿曲輈不漆，矛戟縷纏，羽旄不擇鳥。

　　將欲敗之，必姑輔之；將欲取之，必姑與之。

　　欲起無先。

　　成功之下，不可久處。

　　必參而伍之。

　　農不出則乏其食，工不出則乏其事，商不出則三寶絕，虞不出則財匱少，財匱少而山澤不辟矣。


### 《清华简》之保训编辑 播报
《保训》全篇一共有11 支简，每支22-24个字，其中第2支简上半残失，还没有找到，不过篇文大体已经齐全了。这些简有一个特点，是简的长度只有28.5厘米，字体也有点特别，所以容易引起我们的注意。
释文编辑 播报
保训释文
保训释文
隹（惟）王五十年，不豫，王念日之多历，恐坠保（宝）训。戊子自靧水，己丑昧[爽]……[王]若曰：“发，朕疾适甚，恐不汝及训。昔前人传保（宝），必受之以詷。今朕疾允病，恐弗念终。汝以书受之。钦哉，勿淫！昔舜旧作小人，亲耕于历丘，恐求中，自稽厥志，不违于庶万姓之多欲。厥有施于上下远迩，乃易位设稽，测阴阳之物，咸顺不逆。舜既得中，言不易实变名，身兹备，隹（惟）允，翼翼不懈，用作三降之德。帝尧嘉之，用授厥绪。呜呼，祗之哉！昔微假中于河，以复有易，有易服厥罪，微亡害，乃归中于河。微持弗忘，传贻子孙，至于成汤，祗备不懈，用受大命。呜呼！发，敬哉！朕闻兹不久，命未有所延。今汝祗服毋懈，其有所由矣，不及尔身受大命，敬哉！勿淫！日不足惟宿不详。” [

### 《清华简》之厚父
王监桀迹，闻前文人之“恭”、“明德”。
王若曰：“厚父！我闻禹川，乃降之民，建夏邦。启惟後，帝亦弗恐启之经德少，命咎繇下，为之卿事，兹咸有神，能格于上，知天之威哉，闻民之若否，惟天，乃永保夏邑。再夏之哲王，乃严寅畏皇天上帝之命，朝夕肆祀，不盤于康，以庶民，惟政之恭，天则弗斁，永保夏邦。其在时，後王之飨国，肆祀三後，永叙在服。惟如台？”
厚父拜手，稽首，曰：“都，鲁，天子！古，天降下民，设万邦，作之君，作之师，惟曰其勤上帝。乱下民，之匿，王乃竭，失其命，弗用先哲王。孔甲之典刑，颠覆厥德，沉湎于非彝，天乃弗若，乃坠厥命，亡厥邦。惟时下民鸿帝之子，感天，之臣民，乃沸，慎厥德，用叙在服。”
王曰：“钦之哉，厚父，惟时余经念！乃、高祖克宪皇天，之政功；乃虔秉厥德，作辟，事三後；肆汝其若龟筮之言，亦勿可专改。兹小人之德，惟如台？”
厚父曰：“於呼，天子！天命不可湛，斯民心难测。民式克恭心、敬畏，畏不祥，保教明德，慎肆祀，惟所役之司民启之。桀其亡，剠，乃弗畏不祥，亡施于民，亦惟祸之攸及，惟司民之所取。今民莫不曰余保教明德，亦‘鲜’、‘克’以诲。”
曰：“民心惟本，厥作惟叶。引其能元良于友，人乃恒淑厥心。若山厥高，若水厥深，如玉之在石，如丹之在朱，乃寔惟人。”
曰：“天监、司民。厥徵如有之，服于人。民式克、敬德，毋湛于酒。桀曰惟酒用肆祀，亦惟酒用康乐。”
曰：“酒非食，惟神之飨。桀亦惟酒用败威仪，亦惟酒用很狂。”
笔者认为，“王监桀迹，闻前人之‘恭’、‘明德’”句显系出自史官，篇首缺字可补为“惟王□祀”；“我闻禹”与“川”字中间缺字应含禹德与禹功两部分，可参照《尚书·大禹谟》[2]中帝舜对禹的评价补之。


### 《清华简》之封许之命

……越在天下，故天劝之亡斁，尚振厥德，膺受大命，骏尹四方。则惟汝吕丁，肇牵文王，毖光厥烈。
武王司明刑，厘厥猷，祗事上帝，桓桓丕敬，严将天命。亦惟汝吕丁，扞辅武王，攼敦殷受，咸成商邑。
……，命汝侯于许。汝惟臧耆尔猷，虔恤王家，简乂四方不𢦚，以勤余一人。
锡汝苍珪、秬鬯一卣。路车、璁衡、玉轸、鸾铃、素旂，朱𨊻䡇。马四匹，攸勒、氍毡、罗缨、钩膺、豹弁、匿。
赠尔荐彝、盏□、燧珧，龙𩰳、琏、鑵、钲、㠻、勺、盘、鉴、蓥、𠁁、舟、禁、鼎、簋、觥、䤾。恪！
王曰：“於呼，丁，戒哉！余既监于殷之不若，稚童兹忧，靡念非常，汝亦惟就章尔虑，祗敬尔猷，以永厚周邦，勿废朕命，经嗣世享。”

### 附 序



## 穆天子传

### 序一
　　《穆天子传》出汲冢。晋荀勖校定为六卷，有序。言其事虽不典，其文甚古，颇可观览。予考书序，称穆王享国百年，耄荒。太史公记穆王宾西王母事，与诸传说所载多合。则此书盖备记一时之详，不可厚诬也。春秋之时，诸侯各有国史，多厖杂之言。下逮战国，王迹熄而圣言湮，处士横议而异端起，人人家自为说，求其欲不厖，其可得乎？其书纪王与七萃之士，巡行天下，然则徒卫简而徵求寡矣！非有如秦汉之千骑万乘空国而出也。王之自数其过，及七萃之规，未闻以为迕也。登群玉山，命邢侯攻玉，而不受其牢，是先王恤民之法，未尝不行。至遇雨雪，士皆使休，独王之八骏起腾以先待辄旬日，然后复发去，是非督令致期也。其承成康熙洽之馀，百姓晏然，虽以徐偃王之力行仁义，不足以为倡而摇天下，以知非有暴行虐政。而君子犹以王为获没於祗宫为深幸，足以见人心之危之如此也。是岂可效哉！是岂可效哉！存其书者固可以览其古，徵其事者又安可不考其是非欤？南台都事海岱刘贞庭幹旧藏是书，惧其无传，暇日稍加雠校讹舛，命金陵学官重刊，与博雅之士共之，谂予题其篇端云。时至正十年，岁在庚寅，春二月二十七日壬子。

　　北岳王渐玄翰序

### 序二

　　侍中中书监光禄大夫济北侯臣荀勖撰

　　古文《穆天子传》者，太康二年，汲县不准盗发古冢所得书也。皆竹简素丝编，以臣勖前所考定古尺，度其简，长二尺四寸，以墨书，一简四十字。汲者，战国时魏地也。案所得《纪年》，盖魏惠成王子，令王之冢也，于《世本》，盖襄王也。案《史记·六国年表》，自令王二十一年至秦始皇三十四年燔书之岁，八十六年。及至太康二年初得此书，凡五百七十九年。其书言周穆王游行之事，《春秋左氏传》曰：“穆王欲肆其心，周行於天下，将皆使有车辙马迹焉。”此书所载，则其事也。王好巡守，得盗骊騄耳之乘，造父为御，以观四荒。北绝流沙，西登昆仑，见西王母，与太史公记同。汲郡收书不谨，多毁落残缺。虽其言不典，皆是古书，颇可观览。谨以二尺黄纸写上，请事平，以本简书及所新写，并付秘书缮写，藏之中经，副在三阁。谨序。

### 卷一

　　饮天子蠲（音涓）山之上。

　　戊寅，天子北征，乃绝漳水（绝，犹截也。漳水，今在邺县）。

　　庚辰，至于□觞天子于盘石之上（觞者，所以进酒，因云觞耳），天子乃奏广乐（《史记》云：赵简子疾，不知人七日而寤曰：我之帝所，甚乐，与百神游于钧天，广乐九奏万舞，不类三代之乐，其声动心。广乐义见此），载立不舍（言在车上立不下也），至于钘常之下（燕赵谓山脊为钘，即井钘山也，今在常山石邑县。钘音邢）。

　　癸未，雨雪，天子猎于钘山之西阿（阿，山陂也）。于是得绝钘山之队（队，谓谷中险阻道也，音遂），北循虖沱之阳（虖沱河，今在雁门卤城县阳水北。沲，音橐驼之驼）。

　　乙酉，天子北升于□，天子北征于犬戎（《国语》曰：穆王将征犬戎，祭阝公谋父谏，不从，遂征之。得四白狼、四白鹿以归，自是荒服不至。《纪年》又曰：取其五王以东），犬戎□胡觞天子于当水之阳，天子乃乐，□赐七萃之士战（萃，集也，聚也，亦犹传有七舆。大夫皆聚集有智力者，为王之爪牙也）。

　　庚寅，北风雨雪（《诗》曰：北风其凉，雨雪其雱）。天子以寒之故，命王属休（令王之徒属休息也）。

　　甲午，天子西征，乃绝隃之关隥。（隥，阪也。疑此谓北陵、西隃。隃，雁门山也，音俞）。

　　己亥，至于焉居愚知之平（疑皆国名）。

　　辛丑，天子西征，至于崩阝人。（崩阝，国名。音叵肯切）。河宗之子孙崩阝柏絮（伯爵，絮名，古伯字多从木），且逆天子于智之□先豹皮十，良马二六（古者为礼，皆有以先之，《传》曰：先进乘韦），天子使井利受之（井利，穆王之嬖臣）。

　　癸酉，天子舍于漆泽（一宿为舍），乃西钓于河，以观□智之□。

　　甲辰，天子猎于渗泽，于是得白狐玄狢焉，以祭于河宗（以将有事于河、奇此获，故用之。汉武帝郊祀，得一角白鹿，以为祥瑞，亦将燎祭之类）。

　　丙午，天子饮于河水之阿（阿，水崖也），天子属六师之人于崩阝邦之南，渗泽之上（属犹会也）。

　　戊寅，天子西征，鹜行至于阳纡之山（鹜犹驰也。纡音呕），河伯无夷之所都居（无夷，冯夷也。《山海经》云冰夷），是惟河宗氏（河，四渎之宗，主河者因以为氏）。河宗柏夭逆天子燕然之山（伯夭，字也），劳用束帛加璧（劳，郊劳也。五两为一束，两，今之二丈）。先白□天子使祭阝父受之（祭阝父，祭阝公谋父，作《祈招》之诗者）。

　　癸丑，天子大朝于燕然之山，河水之阿（盖朝会，群官告将礼河也）。乃命井利梁固（梁固大夫），聿将六师（聿犹曰也）。天子命吉日戊午（《诗》曰：吉日庚午）。天子大服：冕袆（冕，冠。袆，衣，盖王后之上服。今帝服之所未详。袆，音晖）、帗带（帗，韠也，天子赤。帗音弗），搢曶（曶长三尺，杼上椎头，一名珽，亦谓之大圭。搢，犹带也。曶音忽）、夹佩（左右两佩）、奉璧，南面立于寒下（受河宗也。寒下，未详）。曾祝佐之（曾，重也。《传》曰曾臣偃），官人陈牲全五□具（牛羊之品曰牲，体完曰全。或曰全，色纯也。《传》曰：牲全肥腯）。天子授河宗璧。河宗伯夭受璧，西向沉璧于河（河位载昆仑），再拜稽首（稽首，首至地也）。祝沉牛马豕羊，河宗□命于皇天子（加皇者，尊上之）。河伯号之（呼穆王）帝曰：穆满（以名应，谦也。言谥，盖后记事者之辞），女当永致用旹事（语穆王当长幹理世事也）。南向再拜（穆王拜）。河宗又号之帝曰：穆满，示女舂山之珤（《山海经》舂字作锺，音同耳。言此山多珍宝奇怪），诏女昆仑□舍四，平泉七十（疑皆说昆仑山上事物），乃至於昆仑之丘，以观舂山之珤（皆河伯与穆王词语），赐女晦（月终为晦，言赐女受终福），天子受命，南向再拜（受河伯命）。己未，天子大朝于黄之山（将礼河而去）。乃披图视典，周观天子之珤器（省河所视礼图），曰：天子之珤（曰《河图》辞也）、玉果（石似美玉，所谓女果者也）、璿珠（璿，玉类也，音旋）、烛银（银有精光如烛）、黄金之膏（金膏，亦犹玉膏，皆其精汋也）。天子之珤万金，□珤百金，士之珤五十金，庶人之珤十金（自万金以下，宜次言诸侯之珤千金，大夫之珤百金。此书残缺，集录者不续，以见阙文耳）。天子之弓射人，步剑牛马，犀□器千金（步剑，疑步光之剑也。犀似水牛，庳脚，脚有三蹄，黑色）。天子之马走千里，胜人猛兽（言炁势杰骇也）。天子之狗走百里，执虎豹（言筋力壮猛也）。柏夭曰：征鸟使翼，曰□鸟鸢（音缘也），鶤鸡飞八百里（即鹍鸡，鸿鹄属也）。名兽使足，□走千里，狻猊□野马走五百里（狻猊，师子，亦食虎豹。野马，亦如马而小。狻音俊，猊音倪），邛邛距虚走百里（亦马属。《尸子》曰：距虚不择地而走。《山海经》云：邛邛距虚。并言之耳），麋□二十里（自麋已上，似次第兽能走里数远近）。曰：柏夭既致河，典（典，礼也。自此以上，事物皆《河图》数载，河伯以为礼，礼穆王也）。乃乘渠黄之乘，为天子先（先驱导路也），以极西土（极，竞）。

　　乙丑，天子西济于河。□爰有温谷乐都（温谷，言冬暖也。燕有寒谷，不生五谷），河宗氏所游居（伯夭之别州邑）。

　　丙寅，天子属官效器（会官司阅所得珤物）。乃命正公郊父（正公，谓三上公，天子所取正者，郊父为之）受敕宪（宪，教令也。《管子》曰：皆受宪），用伸八骏之乘（八骏名在下），以饮于枝洔之中（水岐成洔，洔，小渚也，音止），积石之南河（积石，山名，今在金成河关县南，河出北山而东南流）。天子之骏（骏者，马之美称）：赤骥（世所谓骐骥）、盗骊（为马细颈。骊，黑色也）、白义、踰轮、山子、渠黄、华骝（色如华而赤，今名骠赤者为枣骝。骝，赤马也）、绿耳（《纪年》曰：北唐之君来见，以一骊马，是生绿耳。魏时鲜卑献千里马，白色而两耳黄，名曰黄耳，即此类也。八骏皆因其毛色以为名号耳。案《史记》造父为穆王得盗骊、华骝、绿耳之马，御以西巡游，见西王母，乐而忘归，皆与此同，若合符契）。狗：重工、彻止、雚猳、□黄、喃□、来白（皆骏狗之名，亦犹宋鹊之类）。天子之御：造父、三百（下云：三百为御者）、耿翛、芍及（造父善御，穆王封之于赵城，馀未闻也）。曰：天子是与出□入薮，田猎钓弋（弋，缴射也）。天子曰：於乎！予一人不盈于德（盈，犹充也），而辨于乐（辨作游乐之事），后世亦追数吾过乎（穆王游放过度，行辄忘归，故作此言以自警也）！七萃之士□天子曰：后世所望，无失天常（奉天时也）。农工既得（岁丰登也），男女衣食（无饥寒也），百姓珤富（富者，安也），官人执事（各视职事）。故天有旹（四时），民□氏响□（音国），何谋于乐（言不规乐而乐自及）！何意之忘（常慎德也）！与民共利，世以为常也。天子嘉之（善其有辞），赐以左佩玉华也（玉华之佩，佩之精也）。乃再拜顿首。

### 卷二

　　□柏夭曰：□封膜昼于河水之阳（膜昼，人名。膜音莫），以为殷人主（主，谓主其祭祀，言同姓也）。

　　丁巳，天子西南升□之所主居（似说古之贤圣所居）。爰有大木硕草（硕，大也）。爰有野兽，可以畋猎。

　　戊午，□之人居虑（古畴字，居虑名），献酒百□于天子（百下脱盛酒器名）。天子已饮而行，遂宿于昆仑之阿，赤水之阳（昆仑山有五色水，赤水出东南隅而东北流。皆见《山海经》）。爰有鸟之山（音甄，一音栴），天子三日舍于鸟之山。□吉日辛酉，天子升于昆仑之丘，以观黄帝之宫（黄帝巡游四海，登昆仑山，起宫室于其上。见《新语》），而封□隆之葬（隆上字疑作丰，丰隆，筮御云得大壮卦，遂为雷师。亦犹黄帝桥山有墓。封，谓增高其上土也，以标显之耳），以诏后世（诏谓语之）。

　　癸亥，天子具蠲齐牲全，以禋□昆仑之丘（蠲者，洁也。洁齐祭神曰禋。《书》“天子禋于六宗”。蠲，音圭）。

　　甲子，天子北征，舍于珠泽（此泽出珠，因名之云。今越巂平泽出青珠是），以钓于氵不水。曰：珠泽之薮，方三十里（泽中有草者为薮）。爰有萑苇、莞蒲（莞，葱蒲，或曰莞蒲，齐名耳。关西云莞。音丸）、茅萯（萯今菩字，音倍）、蒹（蒹，薕也，似萑而细，音兼）葽（莠属。《诗》曰“四月秀要”）。珠泽之人乃献白玉，□只，□角之一，□三，可以□沐，乃进食，□酒十，□姑劓九，□亓味中麋胃而滑（中犹合也）。因献食马三百（可以供厨膳者），牛羊三千。天子□昆仑（此以上似说封人于昆仑山旁），以守黄帝之宫。南司赤水而北守舂山之珤（欲以崇表圣德，因用显其功迹）。天子乃赐□之人□吾，黄金之环三五（空边等为环），朱带贝饰三十（《淮南子》曰“贝带鵕鸃”，是也），工布之四。□吾乃膜拜而受（今之胡人礼佛，举手加头，称南膜拜者，即此类也。音模）。天子又与之黄牛二六（以为犠牲种）以三十□人于昆仑丘。

　　季夏丁卯，天子北升于舂山之上，以望四野，曰：舂山，是唯天下之高山也。孳木华不畏雪。天子于是取孳木华之实，持归种之（孳音滋），曰：舂山之泽，清水出泉，温和无风（炁条适也），飞鸟百兽之所饮食，先王所谓县圃（《淮南子》曰：“昆仑去地一万一千里，上有曾城九重，或上倍之，是谓阆风；或上倍之，是谓玄圃。”经相及。《山海经》云：明明昆仑玄圃各一山，但相近耳。又曰：实为帝之平圃也）。天子于是得玉荣枝斯之英（英，玉之精华也。《尸子》曰“龙泉有玉英”，《山海经》曰“黄帝乃取密山之玉荣而投之钟山之阳”，是也），曰：舂山，百兽之所聚也，飞鸟之所栖也。爰有□兽食虎豹，如麇而载骨，盘□始如麕，小头大鼻（麕，獐是也）。爰有赤豹、白虎（《诗》曰“赤豹黄罴”）、熊罴、豺狼、野马、野牛、山羊、野豕（今华阴山有野牛、山羊，肉皆千斤）。爰有白鶽青雕，执犬羊，食豕鹿（今之雕亦能食麕鹿）。曰：天子五日观于舂山之上。乃为铭迹於县圃之上，以诏后世（谓勒石铭功德也。秦始皇、汉武帝巡守登名山，所在刻石立表，此之类也）。

　　壬申，天子西征。

　　甲戌，至于赤乌。赤乌之人丌献酒千斛于天子。食马九百，羊牛三千，穄麦百载（穄，似黍而不黏）。天子使祭父受之，曰：赤乌氏先出自周宗（与周同始祖），大王亶父（即古公亶父字也）之始作西土（言作兴于岐山之下。今邑在扶风美阳是也），封其元子吴太伯于东吴（太伯让国入吴，因即封之于吴），诏以金刃之刑（南金精利，故语其刑法也），贿用周室之璧（贿，赠贿也），封丌璧臣长季绰于舂山之虱，妻以元女，诏以玉石之刑（昆仑山出美玉石处，故以语之），以为周室主。天子乃赐赤乌之人丌默乘四（周礼，大夫乘墨车），黄金四十镒（二十两为镒），贝带五十，朱三百裹。丌乃膜拜而受（裹，音罪过之过。丌，名。赤乌，人名也），曰：□山，是唯天下之良山也。珤玉之所在。嘉谷生之，草木硕美。天子于是取嘉禾，以归树于中国（汉武帝取外国香草美菜种之中国）。曰：天子五日休于□山之下。乃奏广乐，赤乌之人丌好献二女于天子（所以结恩好也），女听、女列，以为嬖人（一名听，名失，一女名下文）。曰：赤乌氏，美人之地也。珤玉之所在也。己卯，天子北征，赵行□舍（赵，犹超腾。舍，三十里）。

　　庚辰，济于洋水（洋水，出昆仑山西北隅而东流。洋，音详）。

　　辛巳，入于曹奴之人戏，觞天子于洋水之上（戏，国人名也），乃献食马九百，牛羊七千，穄米百车。天子使逢固受之（逢固，周大夫）。天子乃赐曹奴之人戏□黄金之鹿，白银之麕（今所在地中，得玉肫金狗之类，此皆古者以赂夷狄之奇货也），贝带四十，朱四百裹。戏乃膜拜而受。

　　壬午，天子北征，东还（从东头而还归）。

　　甲申，至于黑水（水亦出昆仑山西北隅而东南流），西膜之所谓鸿鹭（西膜，沙漠之乡。以言外域，人名物与中华不同。春秋叔弓败莒师于濆水，《穀梁传》曰“狄人谓濆泉失名，号从中国，名从主人”之类也），于是降雨七日，天子留骨六师之属（穆王马骏而御良，故行辄出从众前）。天子乃封长肱于黑水之西河（即长臂人也。身如中国，臂长三丈，魏时在赤海中得此人裾也。长脚人国，又在赤海东，皆见《山海经》），是惟昆仑鸿鹭之上，以为周室主。是曰留胥之邦（因以名之）。

　　辛卯，天子北征，东还，乃循黑水。癸巳，至于群玉之山（即《山海经》：玉山，西王母所居者），容成氏之所守。曰：群玉田山，□知，阿平无险（言边无险阻也），四彻中绳（言皆平实），先王之所谓策府（言往古帝王以为藏书册之府，所谓藏之名山者也），寡草木而无鸟兽（言纯玉石也）。爰有□木，西膜之所谓□，天子于是攻其玉石，取玉版三乘，玉器服物（环珮之属），载玉万只（双玉为瑴，半瑴为只。见《左氏传》）。天子四日休群玉之山（休，游息也），乃命邢侯待攻玉者（待留之也。邢，今广平襄国县）。

　　孟秋丁酉，天子北征，□之人潜旹（潜旹，名也），觞天子于羽陵之上，乃献良马牛羊。天子以其邦之攻玉石也，不受其牢（重慎费其牢牲，礼也）。柏夭曰：□氏，槛□之后也。天子乃赐之黄金之罂三六（即盂也，徐州谓之罂），朱三百裹。潜旹乃膜拜而受。

　　戊戌，天子西征。

　　辛丑，至于剞闾氏（音倚）。天子乃命剞闾氏供食六师之人（天子六军。《诗》曰“周王于迈，六师及之”）于铁山之下。壬寅，天子登于铁山，祀于郊门。乃彻祭器于剞闾之人（以祭馀胙赐之）。温归乃膜拜而受（温归，名也）。天子已祭而行，乃遂西征。

　　丙午，至于鄄韩氏（鄄，之然切）。爰有乐野温和，穄麦之所草（此字作下早，疑古茂字），犬马牛羊之所昌（昌，犹盛也），珤玉之所□。

　　丁未，天子大朝于平衍之中（衍，坟之下者，见《周礼》），乃命六师之属休。己酉，子大飨正公、诸侯、王、吏、七萃之士于平衍之中。鄄韩之人无凫乃献良马百匹，服牛三百（服，可服用者），良犬七千（良调习者），牥牛二百，野马三百，牛羊二千，穄麦三百车。天子乃赐之黄金银罂四七，贝带五十，朱三百裹。变□雕官。无凫上下乃膜拜而受（疑古上下字，今夷狄官多复名）。

　　庚戌，天子西征，至于玄池。天子三日休于玄池之上，乃奏广乐，三日而终，是曰乐池（因改名为乐池，犹汉武改桐乡为闻喜之类）。天子乃树之竹（种竹池边），是曰竹林（竹木盛者为林）。

　　癸丑，天子乃遂西征。

　　丙辰，至于苦山，西膜之所谓茂苑。天子于是休猎，于是食苦（苦，草名，可食）。

　　丁巳，天子西征。己未，宿于黄鼠之山，西□，乃遂西征。

　　癸亥，至于西王母之邦。

### 卷三

　　吉日甲子。天子宾于西王母（西王母如人，虎齿，蓬发戴胜，善啸。《纪年》“穆王十七年，西征，至昆仑丘，见西王母。其年来见，宾于昭宫”）。乃执白圭玄璧，以见西王母（执贽者，致敬也）好献锦组百纯，□组三百纯（纯，匹端名也。《周礼》曰“纯帛不过五两”。组，绶属。音祖）西王母再拜受之。□。

　　乙丑，天子觞西王母于瑶池之上。西王母为天子谣（徒歌曰谣），曰：白云在天，丘陵自出。道里悠远，山川间之（间音谏），将子无死（将，请也），尚能复来（尚，庶畿也）。天子答之曰：予归东土，和治诸夏。万民平均，吾顾见汝（顾，还也）。比及三年，将复而野（复反此野而见汝也）。西王母又为天子吟曰：徂彼西土（徂，往也），爰居其野。虎豹为群，於鹊与处（於，读曰乌）。嘉命不迁（言守此一方），我惟帝女（帝，天帝也）。彼何世民，又将去子。吹笙鼓簧（簧在笙中），中心翱翔（忧无薄也）。世民之子，惟天之望（所瞻望也）。天子遂驱升于弇山（弇山，弇兹山，日入所也），乃纪丌迹于弇山之石（铭题之）而树之槐。眉曰：西王母之山（言是西王母所居也）。

　　丁未，天子饮于温山。□考鸟（《纪年》曰“穆王见西王母，西王母止之曰，有鸟人”，疑说此鸟，脱落不可知也）。己酉，天子饮于溽水之上（溽，音淑）。乃发宪命（宪，谓法令），诏六师之人□其羽。爰有□薮水泽，爰有陵衍平陆（大阜曰陵，高平曰陆），硕鸟解羽。六师之人毕至于旷原（言将猎也。下云“北至旷原之野，飞鸟之所解其羽”，《山海经》云“大泽方千里，群鸟之所生及所解”，《纪年》曰“穆王北征，行积羽千里”，皆谓此野耳）。曰：天子三月舍于旷原，天子大飨正公、诸侯、王，勤七萃之士（勤，犹劳也），于羽琌之上（下有羽陵，疑亦同），乃奏广乐。□。六师之人翔畋于旷原（翔，犹游也），得获无疆（无疆，无限也），鸟兽绝群（言取尽也）。六师之人大畋九日，乃驻于羽陵之□，收皮效物（物，谓物色也。《诗》云“九十维物”），债车受载（债，犹借也）。天子于是载羽百车（十羽为箴，百羽为縳，十縳为緷。见《周官》）。己亥，天子东归，六师□起。

　　庚子，至于□之山，而休以待六师之人。

　　庚辰，天子东征。

　　癸未，至于戊□之山。智氏之所处，□智□往天子于戊□之山，劳用白骖二匹（骖，騑马也），野马野牛四十，守犬七十（任守备者）。乃献食马四百，牛羊三千，曰：智氏□。天子北游于子之泽。智氏之夫献酒百□于天子，天子赐之狗采（疑玉名），黄金之罂二九，贝带四十，朱丹三百裹，桂姜百□，乃膜拜而受。

　　乙酉，天子南征，东还。己丑，至于献水，乃遂东征，饮而行。乃遂东南。己亥，至于瓜纑之山，三周若城（言山周匝三重，状如城垒）。阏氏胡氏（阏，音遏）之所保。天子乃遂东征，南绝沙衍（沙衍，水中有沙者）。

　　辛丑。天子渴于沙衍（沙中无水泉），求饮未至。七萃之士曰高奔戎刺其左骖之颈，取其清血以饮天子（今西方羌胡刺马咽取血饮，渴亦愈）。天子美之，乃赐奔戎佩玉一只，奔戎再拜稽首。天子乃遂南征。

　　甲辰，至于积山之，爰有柏。曰：余之人命怀（命怀，人名）献酒于天子。天子赐之黄金之罂。贝带朱丹七十裹。命怀乃膜拜而受。

　　乙巳，□诸飦献酒于天子（诸飦，亦人名。音犍牛之犍），天子赐之黄金之罂，贝带朱丹七十裹。诸飦乃膜拜而受。

### 卷四

　庚辰，至于滔水。浊繇氏之所食（《山海经》曰“有川名曰三淖，昆吾之所食”亦此类）。

　　辛巳，天子东征。

　　癸未，至于苏谷。骨飦氏之所衣被（言谷中有草木皮，可以为衣被），乃遂南征，东还。

　　丙戌，至于长，重氏之西疆（疆，界也）。

　　丁亥，天子升于长，乃遂东征。

　　庚寅，至于重氏黑水之阿。爰有野麦（自然生也），爰有荅堇（祇谨二音），西膜之所谓木禾（木禾，谷类也。长五寻，大五围。见《山海经》）。重氏之所食。爰有采石之山（出文采之石也），重氏之所守，曰：枝斯，璿瑰（璿瑰，玉名。《左传》曰：赠我以璿瑰。旋回两音）。瑶（亦玉名，瑶音遥），琅玕（石似珠也。琅干两音），玪（皆玉名，字皆无闻。玪音钤瓆），玗琪（玉属也，于其二音），尾（无闻焉），凡好石之器于是出（尽出此山）。

　　孟秋癸巳，天子命重氏共食天子之属（音供，言不及六师也）。五日丁酉，天子升于采石之山，于是取采石焉。天子使重之民，铸以成器于黑水之上（今外国人所铸作器者，亦皆石类也）。器服物佩好无疆，曰：天子一月休。秋癸亥，天子觞重之人，乃赐之黄金之罂二九，银乌一只，贝带五十，朱七百裹，箭桂姜百，丝雕官。乃膜拜而受。

　　乙丑，天子东征，送天子至于长沙之山。□只，天子使柏夭受之。柏夭曰：重氏之先，三苗氏之□处，以黄木银采，□乃膜拜而受（三苗，舜所窜于三危山者）。

　　丙寅，天子东征，南还。

　　己巳，至于文山，西膜之所谓□，觞天子于文山。西膜之人乃献食马三百，牛羊二千，穄米千车，天子使毕矩受之，曰：□天子三日游于文山。于是取采石（以有采石，故号文山）。

　　壬寅，天子饮于文山之下，文山之人归遗（归遗，名也）乃献良马十驷（四马为驷），用牛三百，守狗九十，牥牛二百，以行流沙（此牛能行流沙中，如橐驼）。天子之豪马豪牛（豪，犹髦也。《山海经》云“髦马如马，足四节皆有毛”），尨狗（尨，尨茸，谓猛狗。或曰尨亦狗名）。豪羊，（似髦牛）以三十祭文山。又赐之黄金之罂二九，贝带三十，朱三百裹，桂姜百，归遗乃膜拜而受。

　　癸酉，天子命驾八骏之乘，右服骝（疑华骝字）而左绿耳，右骖赤（古骥字）而左白亻莪（古义字）。天子主车，造父为御，为右。次车之乘（次车，副车），右服渠黄而左踰轮，右骖盗骊而左山子。柏夭主车，参百为御，奔戎为右，天子乃遂东南翔行，驰驱千里（一举辔千里，行如飞翔），至于巨蒐氏，巨蒐之人奴，乃献白鹄之血，以饮天子（饮血所以益人炁力），因具牛羊之湩（湩，乳也。今江南人亦呼乳为湩。音寒冻反），以洗天子之足（令肌肤滑），及二乘之人（谓主天子车及副车者也）。

　　甲戌，巨蒐之奴觞天子于焚留之山。乃献马三百，牛羊五千，秋麦千车（秋麦，禾也），膜稷三十车（稷，粟也。膜未闻）。天子使柏夭受之。好献枝斯之英四十（精者为英），珌佩百只，琅玕四十，十箧（疑此纻葛之属）， 天子使造父受之，□乃赐之银木采，黄金之罂二九，贝带四十，朱三百裹，桂姜百。奴乃膜拜而受。乙亥，天子南征阳纡之东尾（尾，山后也）。乃遂绝之谷。已至于河之水北阿。爰有溲之□河伯之孙（今西有渠搜国，疑渠字），事皇天子之山。有模堇，其叶是食明后（模堇，木名。后，君也。堇，音谨）。天子嘉之，赐以佩玉一只，柏夭再拜稽首。

　　癸丑，天子东征。柏夭送天子至于崩阝人。崩阝伯絮觞天子于澡泽之上，多之汭（汭，水涯），河水之所南还（还，回也。音旋）。曰：天子五日休于澡泽之上。以待六师之人。

　　戊午，天子东征。顾命柏夭归于丌邦。天子曰：河宗正也。柏夭再拜稽首（辞去也）。天子南还，升于长松之隥（坂有长松）。

　　孟冬壬戌，天子至于雷首（雷首，山名，今在河东蒲坂县南也），犬戎胡觞天子于雷首之阿，乃献食马四六。天子使孔牙受之，曰：雷水之平寒寡人具犬马羊牛。爰有黑牛白角，爰有黑羊白血（记异也）。

　　癸亥，天子南征，升于髭之隥（音訾）。

　　丙寅，天子至于钘山之队，东升于三道之隥，乃宿于二边。命毛班（毛班，毛伯卫之先也）、逄固先至于周，以待天之命。

　　癸酉，天子命驾八骏之乘，赤骥之驷，造父为御，南征翔行，迳绝翟道（翟道，在陇西，谓截陇坂过），升于太行，南济于河。驰驱千里，遂入于宗周。官人进白鹄之血，以饮天子，以洗天子之足（亦谓乳也）。造父乃具羊之血，以饮四马之乘一（与王同车，御右之属。《左传》所谓四乘是也）。

　　庚辰，天子大朝于宗周之庙。乃里西土之数（里，谓计其道里也。《纪年》曰“穆王西征，还里天下，亿有九万里”）。曰：自宗周瀍水以西（瀍水，今在洛西。洛即成周也。音缠）。至于河宗之邦，阳纡之山三千有四百里。自阳纡西至于西夏氏，二千又五百里。自西夏至于珠余氏及河首，千又五百里。自河首襄山以西，南至于舂山、珠泽，昆仑之丘，七百里。自舂山以西，至于赤乌氏舂山三百里。东北还至于群玉之山，截舂山以北（截，犹阻也）。自群玉之山以西，至于西王母之邦三千里。□自西王母之邦，北至于旷原之野，飞鸟之所解其羽（所谓解毛之处），千有九百里。□宗周至于西北大旷原（案《山海经》云“群鸟所集泽有两处，一方百里，一方千里”，即此大旷原也），万四千里。乃还东南，复至于阳纡，七千里。还归于周，三千里。各行兼数，三万有五千里。吉日甲申，天子祭于宗周之庙（告行反也。《书·大传》曰“反必告庙”也）。

　　乙酉，天子□六师之人于洛水之上。

　　丁亥，天子北济于河，□羝之队以西北。升于盟门九河之隥（盟门山，今在河北。《尸子》曰“河出于盟门之上”），乃遂西南。

　　仲冬壬辰，至山之上，乃奏广乐，三日而终。

　　吉日丁酉，天子入于南郑（今京兆郑县也。《纪年》“穆王元年，筑祗宫于南郑”，《传》所谓“王是以获没于祗宫者”）。

### 卷五

　　珤处曰：天子四日休于氵蒦泽（今平阳氵蒦泽县是也。氵蒦音获），于是射鸟猎兽。

　　丁丑，天子□雨乃至，祭阝父自圃郑来谒（郑有圃田，因云圃郑。谒，告也），留昆归玉百枚（留昆国，见《纪年》），陖翟致赂（陖翟，隗姓，国也，音峻），良马百驷（《传》曰“文马百驷”），归毕之珤（毕，国名。言翟前取此珤也），以诘其成（成，谓平也。诘，犹责也）。陖子胡□东牡（夷狄有德者称子。畴，胡名），见许男于洧上（男，爵也。许国，今许昌县洧水之所在。音羽美反）。祭阝父以天子命辞曰：去兹羔，用玉帛见（礼，男执蒲璧，许男欲崇谦，故执羔也）。许男不敢辞（奉王命），还取束帛加璧，□毛公举币玉（毛公，即毛班也）。是日也，天子饮许男于洧上。天子曰：朕非许邦，而恤百姓□也。咎氏宴饮，毋有礼（礼，天子称异姓诸侯为伯舅，燕者私会，不欲崇礼敬也。《管子》曰“伯舅无下拜”，字亦作咎，咎犹舅也）。许男不敢辞。升坐于出尊（《礼记》曰“反坫出尊”，唯两君为好。既献反爵，坫上出尊，盖此之类也。坐之于尊边，使为酒魁，欲以尽欢酣也），乃用宴乐（言曲宴也）。天子赐许男骏马十六（称骏者，名马也）。许男降，再拜空首（空首，头至于地。《周礼》“三日空拜”），乃升平坐。及暮，天子遣许男归。

　　癸亥，天子乘鸟舟，龙浮于大沼（沼，池。龙下有舟字，舟皆以龙鸟为形制，今吴之青雀舫，此其遗象也）。夏庚午，天子饮于洧上。乃遗祭阝父如圃郑。用□诸侯。

　　辛未，天子北还，钓于渐泽，食鱼于桑野。

　　丁丑，天子里圃田之路（尽规度以为苑圃地而虞守之也），东至于房（房，房子，属赵国，地有巑山），西至于□丘，南至于桑野，北尽经林。煮□之薮，南北五十□十虞，东虞曰兔台，西虞曰栎丘（栎，今河南阳翟县，音栎），南虞曰□富丘，北虞曰相其御虞曰□来十虞所□辰。天子次于军丘，以畋于薮□。

　　甲寅，天子作居范宫（范，离宫之名也），以观桑者（桑，采桑也。诗曰“桑者闲闲兮”），乃饮于桑中（桑林之中）。天子命桑虞（主桑者也），出□桑者，用禁暴民（不得令妄差刂犯桑本）。

　　仲夏甲申，天子□所。

　　庚寅，天子西游，乃宿于祭阝（祭阝，祭阝公邑）。壬辰，祭阝公饮天子酒，乃歌天之诗（《诗》“颂”有昊天有成命，二后受之，成王不敢康。疑祭阝公以此规谏也）。天子命歌南山有（《诗》“小雅”有南山有台，乐之君子，邦家之基，以答祭阝公之言。然皆古字难晓，所以未详）。乃绍宴乐（绍，继也）。

　　丁酉，天子作台，以为西居。

　　壬寅。天子东至于雀梁。

　　甲辰，浮于荥水（今荥阳荥泽是）。乃奏广乐。

　　季夏庚□，休于范宫。

　　仲秋丁巳，天子射鹿于林中，乃饮于孟氏。爰舞白鹤二八（今之畜鹤、孔雀驯者，亦能应节鼓舞），还宿于雀梁。

　　季秋辛巳，天子司戎于□来虞人次御（以次侍御，备有所问）。

　　孟冬鸟至（鹰来翔也），王□弋（下云王姬姓之女，疑是妇官也）。

　　仲冬丁酉，天子射兽，休于深萑（萑，苇之丛），得麇麕豕鹿四百有二十，得二虎九狼，乃祭于先王，命庖人熟之（庖人，主饮食者）。

　　戊戌，天子西游，射于中□方落草木鲜，命虞人掠林除薮，以为百姓材（以供人之材用。掠，谓差刂伐之）。是日也，天子北入于邴（邴，郑邑也，音丙），与井公博，三日而决（疑井公贤人而隐祊，故穆王就之游戏也）。

　　辛丑塞（戒不如，故进为塞也），至于台，乃大暑除，天子居于台以听天下之（因以避暑），远方□之数而众从之，是以选扐（音勒），乃载之神人□之能数也（有道数也），乃左右望之（占候也）。天子乐之（爱其术也），命为□而时□焉□其名曰□公去乘人□犹□有虎在乎葭中（葭草）。天子将至，七萃之士高奔戎请生搏虎，必全之，乃生搏虎而献之（《诗》所谓“袒裼暴虎，献于公所”，此之谓也）。天子命之为柙（柙，槛也。《论语》曰“虎兕出於柙”），而畜之东虢，是曰虎牢（因以名其地也。今荥阳成皋县是）。天子赐奔戎田猎十驷（《尔雅》曰：畋马齐足尚疾也），归之太牢（牛羊豕为太牢）。奔戎再拜首。

　　丙辰，天子北游于林中，乃大受命而归。

　　仲秋甲戌，天子东游，次于雀梁（一宿为舍，再宿为信，过信为次），□蠹书于羽林（谓暴书中蠹虫，因云蠹书也）。

　　季秋□乃宿于。毕人告戎（告戎难也），曰：陖翟来侵。天子使孟悆如毕讨戎（悆，音豫），霍侯旧告薨（霍国，今在平阳永安县，西南有城）。天子临于军丘，狩于薮。

　　季冬甲戌，天子东游，饮于留祈。射于丽虎。读书于丘（君举必书，音犁），□献酒于天子，乃奏广乐。天子遗其灵鼓，乃化为黄蛇（《周礼》曰灵鼓四面，《洪范》所谓鼓妖也）。是日，天子鼓道其下而鸣（从失鼓而击鼓也。鼓在地下鸣，道从也。《韩非》曰：道南方来也），乃树之桐（因以树梧桐。桐亦响木也），以为鼓则神且鸣，则利于戎（宜以攻戎），以为琴则利□于黄泽。天子东游于黄泽，宿于曲洛（洛水之回曲，地名也），废□使宫乐谣（宫乐，曲乐者），曰黄之池，其马歕沙（歕，也，普问切），皇人威仪（威，畏也），黄之泽。其马歕玉，皇人受穀（穀，生也。皆诸谣辞）。

　　丙辰，天子南游于黄□室之丘，以观夏后启之所居（疑此言太室之丘嵩高山，启母在此山化为石，而子启亦登仙，故其上有启室也。皆见《归藏》及《淮南子》）。乃□于启室（似谓入启室中），天子筮猎苹泽（音瓶），其卦遇讼ⅰⅴ（坎下乾上），逢公占之，曰：讼之繇（繇，爻辞，音胄），薮泽苍苍，其中□宜其正公，戎事则从（水性平而天无私，兵不曲挠而戎事集也），祭祀则憙，畋猎则获。□饮逢公酒，赐之骏马十六，絺纻三十箧。（絺，葛精者），逢公再拜稽首，赐筮史狐□有阴雨，梦神有事（有事，祭也），是谓重阴（因以纪也）。天子乃休，日中大寒，北风雨雪，有冻人。天子作诗三章以哀民（哀，犹愍也），曰：我徂黄竹。□负閟寒（閟，闭也，音秘）。帝收九行（九行，九道也。言收罗九域之道里也。《传》曰“经启九道”），嗟我公侯。百辟冢卿（辟君冢卿，冢宰），皇我万民（皇，正也），旦夕勿忘（恒念之也）。我徂黄竹，□负閟寒。帝收九行，嗟我公侯，百辟冢卿。皇我万民，旦夕勿穷（令无困也）。有皎者鴼（皎，白皃。鴼，鸟名，音路），翩翩其飞（言得意也）。嗟我公侯，□勿则迁（自侯以下似当云，百辟冢卿，皇我万民，□勿则迁），居乐甚寡（言守一居少乐），不如迁土（居无求安）。礼乐其民（言当以礼乐化其民也）。天子曰：余一人则淫（淫于游乐），不皇万民。□登，方宿于黄竹。天子梦羿射于涂山（羿，有穷氏，帝，善射者），祭阝公占之，疏□之□乃宿于曲山。

　　壬申，天子西升于曲山，□天子西征，升九阿（疑今西安县十里九阪也），南宿于丹黄。

　　戊寅，天子西升于黎丘之阳，□过于灵□井公博（穆王往反辄从井公博游，明其有道德人也）。乃驾鹿以游于山上，为之石主而□窴軨（即軨坂也，今杜河东大阳县。《传》曰“入于窴軨”，巅零二音），乃次于浢水之阳（今之洹津也。在河东河北县，音项脰之脰）。吉日丁亥，天子入于南郑。

### 卷六

　之虚，皇帝之闾，乃□先王九观，以诏后世（此复是登名山有所铭勒封建也。残缺字多不可推考耳）。

　　己巳，天子□征，舍于菹台。

　　辛未，猎菹之兽（《管子》曰“菹菜之壤”，今吴人呼田猎茸草地为菹，音罝），于是白鹿一，逸出走（言突围出。牾，触也，或曰所驾鹿迕，犹惊也）。天子乘渠黄之乘□焉（自此已上，疑说逐得鹿之状）。天子丘之（丘，谓为之名号，方言耳），是曰五鹿官人之□是丘，□其皮是曰□皮，□其脯是曰□脯。天子饮于漯水之上（漯水，今济阴漯阴县，音沓），官人膳鹿，献之天子。天子美之，是曰甘（自此以上，皆因鹿以名所在地，用记之也。今元城县东郭有五鹿墟，晋文公所乞食于野人处者也）。

　　癸酉，天子南祭白鹿于漯，□乃饮于草中（草野之中），大奏广乐（大，谓盛作之也），是曰乐人（亦以纪之）。

　　甲戌，天子西北□，姬姓也，盛柏之子也（盛，国名。疑上说姬事，《公羊传》曰“成者何？盛也者，为讳之盛，讳灭同姓也”），天子赐之上姬之长（今盛柏为姬姓之长。位，位在上也），是曰盛门。天子乃为之台（为盛姬筑台也），是曰重璧之台（言台状如垒璧）。

　　戊寅，天子东田于泽中，逢寒疾（言盛姬在此遇风寒得疾）。天子舍于泽中，盛姬告病，天子怜之，□泽曰寒氏（以名泽也）。盛姬求饮，天子命人取浆而给（得之速也。《传》曰“何其给也”），是曰壶輲（壶，器名。輲，音遄，速也，与遄同）。天子西至于重璧之台，盛姬告病，□天子哀之（上疑说盛姬死也），是曰哀次（哭泣之位次）。天子乃殡盛姬于穀丘之庙（先王之庙有在此者，汉氏亦所在有庙焉）。□壬寅，天子命哭（令群臣大临也），启为主（为之丧主，即下伊扈也。上启疑为开殡出棺也）。祭阝父宾丧（傧，赞礼仪），天子王女叔为主（叔，穆王之女也，音痤）。天子□宾之命终丧礼（令持丧终礼也），于是殇祀而哭（殇，未成丧，盛姬年少也），内史执策（所以书赠赗之事。内史，主册命者）。官人□丌职曾祝敷筵席设几（敷，犹铺也，《周礼》曰“丧事仍几”），盛馈具（馈具，奠也），肺盐羹（肉也，当以音行），胾（大脔）脯、枣、（粥清也，音移）、醢（肉酱也）、鱼腊（乾鱼）、糗（寒粥也）、韭（韭菹），百物（言备有也），乃陈腥俎十二，乾豆九十，鼎敦壶尊四十（敦似盘，音堆），器（杂器皿也），曾祝祭食（礼，虽丧祭，皆祭食，示有所先也），进肺盐，祭酒（以肺扌耎盐中以祭，所谓振祭也，礼以肺，见《少牢馈食》也）。乃献丧主伊扈，伊扈拜受，□祭女，又献女主叔。叔拜受。祭□祝报祭觞大师（乐官），乃哭即位（就丧位也），毕哭，内史□策而哭（策上宜作读《既夕礼》曰“主人之史读赗”是也），曾祝捧馈而哭（捧，两手持也），御者□祈而哭（待御者，《礼》曰“御者入浴”），抗者觞夕而哭（抗，犹举也。《礼记》曰“小臣四人抗衾也”），佐者承斗而哭（佐敛者也。斗，斟水杓也），佐者（佐饮食者）衣衾佩□而哭，乐□人陈琴瑟□竽（疑竽上宜作笙，笙亦竽属），籥（如笛，三孔），{狄}（今戟吏所吹者），筦（筦如并两笛，音管）而哭。百□众官人各□其职事以哭（百众，犹百族也），曰：士女错踊九□乃终（错，互也，哭则三踊，三哭而九踊，所谓成踊者也），丧主伊扈，哭出造舍（倚庐也），父兄宗姓及在位者从之。佐者哭（佐敛者也），且彻馈，及壶鼎俎豆（皆佐者主为之），众官人各□其职，皆哭而出（事毕），井利□事后出而收（井利所以独后出者，典丧祭器物收敛之也。或曰井利稽慢，出不及辇，故收缚之）。

　　癸卯，大哭殇祀而载（载，祖载也）。

　　甲辰，天子南葬盛姬于乐池之南（即玄池也）。天子乃命盛姬□之丧，视皇后之葬法（视，犹比也）。亦不拜后于诸侯（疑字错误，所未详也）。河济之间共事（供，给丧事也），韦穀黄城三邦之事辇丧（辇，谓挽輴车。发三国之众，以示荣侈），七萃之士抗者即车（举棺以就车），曾祝先丧（导也），大匠御棺（为棺御也。《周礼》曰“丧祝为御”，《礼记》曰“诸侯御柩以羽葆”，谓在前为行止之节），日月之旗，七星之文（言旗上画日月及北斗七星也。《周礼》曰：“日月为常”，旗亦通名），鼓锺以葬，龙旗以□，鸟以建鼓，兽以建锺。龙以建旗。曰丧之先后及哭踊者之间，毕有锺旗□百物丧器，井利典之，列于丧行，靡有不备（行，行伍）。击鼓以行丧，举旗以劝之（令尽哀也），击锺以止哭，弥旗以节之（为节，音节。弥，犹低也），曰□祀大哭九而终丧。出于门，丧主即位（就哭位也）。周室父兄子孙倍之（倍，倍列位也）。诸侯属子（宗属群子），王吏倍之。外官王属、七萃之士倍之（外官，所主在外者）。姬姓子弟倍之（盛姬之族属也）。执职之人倍之（执职，犹执事也）。百官众人倍之。哭者七倍之（列七重），踊者三十行，行萃百人（百人为一倍。萃，聚也）。女主即位，嬖人群女倍之（嬖人，王所幸爱者）。王臣姬姓之女倍之（疑同姓之女为大夫士妻者，所谓内宗也）。宫官人倍之（宫官为内也），宫贤庶妾倍之（庶妾，众散妾也）。哭者五倍，踊者次从（以次相从），曰：天子命丧，一里而击锺止哭。曰匠人哭于车上（御棺不得下也），曾祝哭于丧前，七萃之士哭于丧所。曰小哭，错踊，三踊而行，五里而次（次，犹止也）。曰丧三舍至于哀次，五舍至于重璧之台（三十里为舍也。《传》曰“避君三舍”），乃休（休，驻也）。天子乃周姑繇之水以圜丧车（决水周绕之也。繇，音遥。圜，音员）。是曰圜车（以号水也），曰殇祀之（于此复祭）。

　　孟冬辛亥，邢侯、曹侯来吊（曹国，今济阴定陶县是也），内史将之以见天子，天子告不豫而辞焉（不豫，辞病也。《尚书》曰“武王不豫”）。邢侯、曹侯乃吊太子，太子哭，出庙门，以迎邢侯（曹侯不进），再拜劳之（问劳之也），侯不答拜（谦，不敢与太子抗礼），邢侯谒哭于庙（谒，告也）。太子先哭而入，西向即位。内史宾侯（傧，相）北向而立，大哭九，邢侯厝踊三而止（与太子拾踊）。太子送邢侯至庙门之外，邢侯遂出，太子再拜，送之。曹侯庙吊入哭，太子送之，亦如邢侯之礼（虽吊异而礼同）。

　　壬子，天子具官见邢侯、曹侯（具官，备礼相见），天子还返（将归），邢侯、曹侯执见拜天子之武一（义所未闻），天子见之。乃遣邢侯、曹侯归于其邦，王官执礼共于二侯如故（言不以丧废礼），曰：天子出宪（宪，命），以或襚赗（此以上似说赗赠事，衣物曰襚，音遂）。

　　癸丑，大哭而□。

　　甲寅，殇祀，大哭而行。丧五舍于大次，曰丧三日于大次（停三日也），殇祀如初。

　　辛酉，大成，百物皆备（送葬之物具备）。

　　壬戍，葬史录繇鼓锺以亦下棺（窆也），七萃之士□士女错踊九，□丧下（下谓入土）。昧爽，天子使嬖人（所爱幸者），赠用文锦明衣九领（谓之明衣，言神明之衣），丧宗伊扈赠用变裳（宗亦主，变裳，裳名也）。女主叔赠用茵组（茵，褥），百嬖人官师毕赠（言尽有襚赗也。官师，群士号也。《礼记》曰“官师一庙”），井利乃藏（藏之于墓所）。报哭于大次（报，犹反也。大次，有次神次也），祥祠□祝丧罢哭，辞于远人（辞，谢遣归）。为盛姬谥曰哀淑人（恭人短折曰哀），天子名之（为丘作名），是曰哀淑之丘。

　　乙丑，天子东征，舍于五鹿，叔思哭（思哭盛姬），是曰女之丘（因以名五鹿也）。

　　丁卯，天子东征，钓于漯水，以祭淑人，是曰祭丘。

　　己巳，天子东征，食马于漯水之上。乃鼓之棘，是曰马主（未详所云）。

　　癸酉，天子南征，至于菹台。

　　仲冬甲戌，天子西征，至于因氏（国名）。天子乃钓于河，以观姑繇之木（姑繇，大木也。《山海经》云“寻木长千里，生河边”，谓此木之类）。

　　丁丑，天子北征。

　　戊寅，舍于河上，乃致父兄子弟王臣姬□祥祠毕哭（上云王臣姬姓之女，疑此亦同也），终丧于嚣氏（服阏）。

　　己卯，天子西济于河，嚣氏之遂。

　　庚辰，舍于茅尺（地名），于是禋祀除丧。始乐，素服而归（哀未忘也），是曰素氏，天子遂西南。

　　癸未，至于野王（今河内县）。

　　甲申，天子北升于大北之隥（疑此太行山也），而降休于两柏之下（有两柏也）。天子永念伤心，乃思淑人盛姬，于是流涕。七萃之士葽豫上谏于天子曰：自古有死有生，岂独淑人。天子不乐，出于永思。永思有益，莫忘其新（言思之有益者，莫忘更求新人）。天子哀之，乃又流涕（闻此言，愈更增感也）。是日辍，己未乙酉，天子西绝钘隥（即钘山之坂。一云癸巳游于井钘之山，吉日癸巳），乃遂西南。

　　戊子，至于盬（盬，盐池，今在河东解县。盬，音古）。己丑，天子南登于薄山窴軨之隥（今軡桥西南悬绝，中央有两道），乃宿于虞（虞，国名，今大阳县）。

　　庚寅，天子南征，吉日辛卯，天子入于南郑。

## 世本

### 1 王谟辑本《世本》

1.1《三皇世系》 
太昊伏羲氏。 
炎帝神农氏。 
宋仲子曰：炎帝即神农氏，炎帝、身号，神农、代号也。 
黄帝有熊氏娶于西陵氏之子，谓之累祖，产青阳及昌意。 
宋衷曰：（元）〔玄〕嚣青阳，即少昊也。 
1.2《五帝世系》 
帝少皞金天氏。 
孙氏曰：少昊、颛顼、高辛、唐、虞为五帝。 
宋仲子曰：青阳即是少皞，黄帝之子，代黄帝而有天下，号曰金天氏。少皞氏、身号，金天氏、代号也。 
帝颛顼高阳氏。 
宋衷曰：颛顼、名，高阳、有天下号也。 
昌意生高阳，是为帝颛顼。母浊山氏之子，名昌仆。高阳生偁，偁生卷章，卷章生黎。吴回氏生陆终，陆终娶于鬼方氏之妹，谓之女嬇，生子六人，孕而不育。三年，启其左胁，三人出焉；启其右胁，三人出焉。 
宋忠曰：鬼方于汉，则先零戎是也。 
其一曰樊，是为昆吾。昆吾者、卫是也。 
宋忠曰：昆吾、国名，己姓所出。 
二曰惠连，是为参胡。参胡者、韩是也。 
宋忠曰：参胡、国名，斯姓，无后。 
三曰籛铿，是为彭祖。彭祖者、彭城是也。 
宋忠曰：彭祖姓籛名铿，在商为守藏史，在周为柱下史。年八百岁。 
四曰求言，是为会人。会人者、郑是也。 
宋忠曰：求言、名也，姬姓所出。郐、国也。 
五曰安，是为曹姓。曹姓者、邾是也。 
宋忠曰：安、名也，曹姓者、诸曹所出也。 
六曰季连，是为（芊）〔芈〕姓。季连者、楚是也。 
宋忠曰：季连、名也，（芊）〔芈〕姓诸楚所出，楚之先。 
季连生附沮。 
帝喾高辛氏。 
宋衷曰：高辛、地名，因以为号。喾、名也。 
黄帝生玄嚣，玄嚣生侨极，侨极生帝喾。 
帝喾卜其四妃之子皆有天下，元妃、有邰氏之女，曰姜原，生后稷；次妃、有娀氏之女，曰简狄，生契；次妃、陈酆氏之女，曰庆都，生帝尧；次妃、訾陬氏之女，曰常仪，生帝摰。 
帝尧陶唐氏。 
帝喾生尧。 
尧娶散宜氏之子，谓之女皇。 
宋忠曰：女皇是生丹朱。 
帝舜有虞氏。 
颛顼生穷系，穷系生敬康，敬康生句望，句望生蟜牛，蟜牛生瞽瞍，瞽瞍生重华，是为帝舜。 
宋衷曰：一云：穷系、谥也。 
舜取帝尧之二女，曰娥皇、女莹。 
1.3《夏世系》 
黄帝生昌意，昌意生颛顼，颛顼生鲧，鲧取有辛氏女，谓之女志，是生高密。 
宋衷曰：高密、禹所封国。 
禹取涂山氏女，名女娲，生启。 
少康崩，子帝予立。帝予崩，子帝槐立。 
帝泄崩，子帝不降立。 
帝皋生发及履癸，履癸一名桀。 
宋衷曰：帝皋墓在崤南陵。 
1.4《商世系》 
契生昭明，昭明生相土，相土生昌若，昌若生遭圉，遭圉生根国，根国生冥，冥卒，子振立。 
宋衷曰：相土就契封于商。《春秋左氏传》曰：「阏伯居商丘，相土因之。冥为司空，勤其官事，死于水中，殷人郊之。」 
汤名天乙。 
外丙三年崩，仲壬四年崩。 
太甲崩，子沃丁立。 
小甲。 
仲丁、大戊之子，河亶甲、仲丁弟也，祖乙、河亶甲子。 
祖辛崩，弟沃甲立。 
盘庚崩，弟小辛立，崩，弟小乙立，崩，子武丁立。 
1.5《周世系》 
后稷生不窋为昭，不窋生鞠陶为穆；鞠陶生公刘为昭，公刘生庆节为穆；庆节生皇仆为昭，皇仆生差弗为穆；差弗生毁揄为昭，毁揄生公非为穆；公非生高圉为昭，高圉生亚圉为穆；亚圉生祖绀为昭，祖绀生大王亶父为穆；亶父生季历为昭，季历生文王为穆。 
宋忠曰：高圉、能率稷者也，周人报之。 
成王生康王，康王生昭王，昭王生穆王，穆王生恭王，恭王生懿王及孝王，孝王生夷王，夷王生厉王。 
宋衷曰：昭王南伐楚，辛由靡为右，涉汉中流而陨。由靡逐王，遂卒不复。周乃侯其后于西翟。 
平王生桓王林，林生庄王佗，佗生僖王胡齐，齐生惠王凉，凉生襄王郑，郑生顷王巨，巨生匡王班及定王瑜，瑜生简王夷，夷生灵王泄心，泄心生景王贵，贵生悼王猛及敬王箵。 
敬王崩，子元王仁立。元王崩，子定王介立。 
宋仲子曰：《太史公书》云：「元王仁生贞王介。」 
威烈王。 
宋衷曰：威烈王葬洛阳城中东北隅也。 
周君王赧卒。 
宋忠曰：谥曰西周武公。 
1.6《春秋列国公侯世系》 
鲁公伯禽卒，子考公酋立。考公卒，弟炀公熙立。炀公卒，子幽公宰立。十四年弟杀幽公而自立，是为魏公。魏公卒，子厉公擢立。厉公卒，弟献公具立。献公卒，子真公濞立。真公卒，弟武公敖立。 
孝公卒，子弗湟立，是为惠公。卒，长庶子息摄，是为隐公。 
桓公允。 
闵公开。 
昭公裯。 
哀公蒋生悼公宁，宁生元公嘉，嘉生穆公不衍。 
平公叔。 
文公贾。 
齐太公望生丁公伋，伋生乙公得，得生?公慈母，慈母生哀公不臣。 
宋衷曰：哀公荒淫田游，史作还诗以刺之也。 
献公山弒胡公。 
宋衷曰：其党马周繻人将胡公于贝水杀之。而山自立也。 
武公寿。 
宋衷曰：武公十年宣王大臣共行政，故号曰共和。十四年宣王即位。 
成公脱卒，庄公购立。 
灵公名环，庄公名光，景公名杵臼。 
田常立简公弟骜，是为平公。 
唐叔五代孙厉侯，厉侯子靖侯。 
宋衷曰：唐叔已下五代无年纪。 
武侯宁族。 
厉侯福。 
献侯籍。 
鄂侯。 
武公、曲沃庄伯子，韩万、庄伯弟。 
昭公生桓公子雍。生忌，忌生懿公骄。 
幽公柳生烈成公止。 
宋忠曰：时晋衰，反朝韩、赵、魏之君。 
孝公颀。 
静公俱酒。 
卫康叔生康伯髡，髡生考伯，考伯生嗣伯，嗣伯生摰伯，摰伯生靖伯，靖伯生箕伯，箕伯生顷伯，顷伯生僖侯，僖侯生武公。 
宋衷曰：康伯即王孙牟也，事周康王为大夫。 
戴公名申。 
悼公卒，子敬公弗立。敬公卒，子昭公纠立。 
声公训。 
成侯速。 
蔡平侯者、灵侯般之孙，太子友之子。 
曹戴伯卒，子惠伯兕立。 
穆公卒，子桓公终生立。 
悼伯卒，弟露立，谥靖公。 
周文王子错叔绣封于滕。 
考公糜，元公弘。 
齐景公亡滕。 
燕惠侯卒，厘侯立。厘侯卒，顷侯立。顷侯卒，哀侯立。哀侯卒，郑侯立。郑侯卒，缪侯立。缪侯卒，宣侯立。 
襄公卒，桓公立。 
武公卒，文公立。 
燕王喜。 
吴夷昧生光。 
陈胡公满。 
宋忠曰：虞思之后，箕伯直柄中衰，殷汤封遂于陈。以为舜后是也。 
陈厉公。 
共公生惠公。惠公立十八年，生成公及桓公。成公立十八年，桓公立十七年。 
秦祖柏翳。 
仲滑生飞廉。 
穆公名任好。景公名后伯车。 
怀公生昭子。昭子生灵公。 
简公名悼子，刺龚公之子，怀公弟也。 
惠公生出公。 
元献公立二十二年。 
武烈王十九而立，立二年。 
昭王名侧。 
始皇名政。 
宋忠曰：以正月旦生。故名正。 
楚熊渠封其中子之名某者为鄂王。 
楚武王墓在豫州新息。 
顷襄王卒，太子熊元立。是为考烈王。 
秦将王翦灭楚。 
赵肃侯名语。 
敬侯名章。成侯名种。 
孝成王丹生悼襄王偃，偃生今王迁。 
魏惠王生襄王嗣，襄王生昭王遫。昭王生安僖王圉，安僖王生景愍王午。 
韩景侯卒，子列侯取立。列侯卒，子文侯立。 
韩宣王、昭侯之子也。 
齐宣王名辟疆、威王之子也。 
宣王卒，子愍王地立。 
蜀无姓，相承云：黄帝后世子孙也。 
巴郡南蛮，本有五姓：巴氏、樊氏、瞫氏、相氏、郑氏，皆出于武落锺离山。其山有赤、黑二穴；巴氏之子，生于赤穴；四姓之子，皆生黑穴。未有君长，俱事鬼神，及共掷剑于石穴，约能中者，奉以为君。巴氏子务相，乃独中之。众皆叹，又令各乘土船，约能浮者，当以为君。余姓悉沈，唯务相独浮，因共立之，是为廪君。乃乘土船从夷水至盐阳，盐水有神女谓廪君曰：「此地广大，鱼盐所出，愿留共居。」廪君不许，盐神暮辄来取宿，旦即化为虫，与诸虫群飞，掩蔽日光。天地晦冥，积十余日。廪君思其便，因射杀之。天乃开明，廪君于是君乎夷城。 
1.7《春秋列国卿大夫世系》 
鲁孝公生僖伯彄，彄生哀伯达，达生伯氏缾，缾生文仲辰，辰生宣叔，叔生贾，贾生会。臧会、臧顷伯也，宣叔许之孙，与昭伯赐为从父昆弟。孝公生惠伯革，其后为厚氏。 
桓公生庆父，庆父生穆伯敖，敖生文伯谷，谷生献子蔑，蔑生孝伯，孝伯生惠伯，惠伯生昭伯，昭伯生景伯。
仲叔获生南宫绦。 
桓公生僖叔牙，牙生戴伯兹，兹生庄叔得臣，得臣生穆叔豹，豹生昭子婼，婼生成子不敢，敢生武叔州仇。牙生武仲休，休生惠伯彭，彭生皮，为叔仲氏。 
公子友生齐仲，齐仲生无逸，无逸生行父，行父生武子夙。悼子纥生穆伯靖及平子意如，意如生桓子斯，斯生康子肥。 
东门述产子家归父及昭子子婴。 
叔肸生声伯婴齐，齐生叔老，老生叔弓。叔弓生定伯阅，阅生西巷敬叔，叔生成子还。 
卫顷公生子夏胜，胜生子石青。 
孙氏出于卫武公，至林父八世。 
献公生成子当，当生文子拔，拔生朱，为公叔氏。 
公孟彄、灵公之子，字公孟、名彄。 
灵公生昭子郢，郢生文子木及惠叔兰，兰生虎，为司寇氏。文子生简子瑕，瑕生卫将军文氏。 
庄叔达生得闾叔谷，谷生成叔烝鉏，鉏生（项）〔顷〕叔罗，罗生昭叔起，起生文叔圉，圉生悝。 
懿子兼生昭子举，举生赵阳。 
桓叔生子万，万生赇伯，赇伯生定伯简，简生舆，舆生献子厥。 
平子名顷，宣子子也。简子名不信，庄子名庚，景子名虔。 
韩武子名启，章康子之子。 
公明生共孟及赵夙，夙生成季衰。衰生宣孟盾。 
襄子生桓子嘉及代成子起。 
毕万生芒，芒生季，季生武仲州，州生庄子降，降生献子荼，荼生简子取，取生襄子多，多生桓子驹，驹生文侯斯。 
范氏、晋大夫隰叔之子，士蒍之后。蒍生成伯缺，缺生武子会，会生文叔?，?生宣叔匄，匄生献子鞅，鞅生吉射。 
中行氏、晋大夫逝遨生桓伯林父，林父生宣伯庚〔宿〕，庚〔宿〕生献伯偃，偃生穆伯吴，吴生寅。本姓荀，自荀偃将中军，晋改中军曰中行，因氏焉。元与智氏同祖逝遨，故智氏亦称荀。 
智氏、本逝遨生庄子首，首生武子罃，罃生庄子朔，朔生悼子盈，盈生文子栎，栎生宣子申，申生智伯瑶。 
程郑、荀氏别族。 
靖侯庶孙栾叔宾父。 
郄豹生冀芮，芮生缺，缺生克。豹又生义，义生步扬，扬生州。扬又生蒲城鹊居，居生至。 
羊舌氏、叔向兄弟有季夙。 
籍黡生司空颉，颉生南里叔子，叔子生叔正官伯，官伯生司徒公，公生曲沃正少襄，襄生司功大伯，大伯生侯季子，季子生籍游，游生谈，谈生秦。 
高氏、本敬仲生庄子，庄子生倾子，倾子生宣子，宣子生厚，厚生止。 
国氏、本懿伯生贞孟，贞孟生成伯高父。 
管氏、本庄仲山产敬仲夷吾，夷吾产武子鸣，鸣产桓子启方，启方产成子孺，孺产庄子卢，卢产悼子其夷，其夷产襄子武，武产景子耐（步）〔涉〕。耐（步）〔涉〕（彦）〔产〕微。田敬仲生孟夷，孟夷生愍孟庄。 
桓子无宇产子亹，亹产子献，献产子鞅。 
僖子乞产成子常、简子齿、宣子其夷、穆子安、廪丘子尚医兹、子芒盈、惠子得，凡七人。 
成子常生襄子班，班生庄子伯。 
宋愍公生弗父何，弗父何生宋父，宋父生正考父，正考父生孔父嘉，为宋司马。华督杀之而绝其世，其子木金父降为士。木金父生祁父，祁父生防叔，为华氏所逼，奔鲁为防大夫，故曰防叔。防叔生伯夏，伯夏生叔梁纥，叔梁纥生仲尼。孔子后数世皆一子。 
皇父、戴公子。 
华父督、戴公之孙，好父说之子。督生世子家，家生华孙御事，事生华元右师。家生秀老，老生司徒郑，郑生司徒喜。 
乐氏、本戴公生乐甫术，术生石甫愿绎，绎生夷甫倾，倾生东乡克，克生西乡士曹，曹生子罕喜。泽又生季甫，甫生子仆伊与乐豫。 
庄公生右师戊，戊生司城师。 
庄公孙名固，为大司马。 
桓公生向父（盼）〔盻〕，（盼）〔盻〕生司城訾守，守生小司寇鳣及合左师。向戌生东邻叔子超，超生左师眇。 
桓公生公子鳞，鳞生东乡矔，矔生司徒文，文生大司寇子奏，奏生小司寇朱。 
荡氏、本公孙寿生大司马虺，虺生司马泽。 
子游、子瑜并公孙夏之子。 
陈宣公生子夏，夏生御叔，叔生征舒，舒生惠子晋，晋生御寇，寇生悼子啮。 
针宜咎、陈针子八世孙。 
蒍艾猎。 
屈荡、屈建之祖父。 
穆王生王子扬，扬生尹，尹生令尹匄。 
叶公、楚县公叶公子高。 
1.8《氏姓篇》 
炎帝、姜姓。 
许、州、向、申，姜姓也，炎帝后。 
有扈、姒姓。 
彤、姒姓之国。 
芮伯、姬姓。 
毕、毛，姬姓，文王庶子。 
夷、妘姓。 
莒、纪姓。 
燕国、姞姓。 
任姓：谢、章、（薜）〔薛〕、舒、吕、祝、终、泉、毕、过。 
息国、姬姓。 
魏、姬姓。 
州国、姜姓。 
邓、曼姓。 
荀、贾，姬姓。 
鄅、妘姓。 
罗、熊姓。 
偃姓：舒庸、舒蓼、舒鸠、舒龙、舒鲍、舒龚。 
斟灌、斟鄩，夏同姓国。 
偪阳、妘姓，祝融之孙，陆终第四子求言之后。 
昆吾、己姓国，出自少昊。 
徐奄、嬴姓。 
姒姓：有南氏、鄩氏、弗氏。 
子姓：有髦氏、时氏、萧氏、黎氏。 
嬴姓：有锺离氏。 
莘姓、姒姓，夏禹之后。 
豕韦、防姓。 
霍国、真姓。 
胡、归姓国，在汝南平舆。 
沈、姬姓国，亦在汝南。 
蓼、六，偃姓。 
江、黄，嬴姓。 
越、芊姓也，与楚同祖。 
随国、姬姓。 
唐、姬姓之国。 
寒、妘姓。 
淮夷、嬴姓。 
空洞、子姓，商后国。 
黎、比、髦、朸、（改）〔段〕、瓦、铁七国、皆子姓。 
密须、商时姞姓之国。文王灭之。 
新。 
卫康叔孙封恒，后有常氏、恒氏。 
仇氏、卫后。 
叔向氏、叔夙氏，姬姓，晋后。 
封父氏、郑大夫封父弥真之后。 
子穆氏、陈僖子子子穆安后。 
子芒氏、陈僖子子子芒之后。 
子沮氏、陈烈子之后。 
楚大夫公朱高出宋公子朱。 
融氏、古天子祝融之后。 
公氏有大公叔颍，又有公纪氏。卫有大夫左公子泄，右公子职。 
鲁有大夫公之文。 
孙氏、齐大夫长孙修食邑于唐，其后事晋，后号唐孙氏。卫有王孙贾，出自周顷王之后；王孙贾之子，自以去王室久，改为贾孙氏。 
司功氏、晋大夫司功景子士丐弟佗，因官氏焉，及司徒、司寇、司空，并以官为氏。 
北氏、晋有高人隐于北堂，因以为氏。 
门氏、晋大夫下门聪，齐临淄大夫车门遽，陈有门氏。 
荚氏、晋有大夫荚成僖子。 
勃氏、宋右师之后。 
师氏、郑有子师仆，殷时掌乐有太师摰、少师阳，宋有乐人师延，世掌乐职，后有宋大夫师延宜。 
成氏、宋有大夫老成方。 
涉其氏、楚大夫涉其帑。 
鄫、姒姓，子爵。夏少康封其少子曲烈于鄫，襄公六年莒灭之。鄫太子巫仕鲁，去邑，为曾氏。 
巴、子国，子孙以国为氏。 
有熊氏之后，为詹葛氏。 
嚣氏、玄嚣之后。 
参氏、陆终子第二子参胡之后。 
季随氏、周八士季随之后。 
仲行氏、秦三良仲行之后。 
乘睢、古贤人。 
方叔氏、鼓方叔之后。 
少施氏、鲁惠公子施父之后。 
季桓子生穆叔，其后为子杨氏。 
述氏、鲁大夫仲述之后。 
强梁氏、卫将军文子生慎子会，生强梁，因氏焉。 
将军氏、卫灵公子昭生子郢，生文子才芳为将军氏。 
史晁氏、卫史晁之后。 
季夙氏、晋靖侯孙季夙之后。 
季婴氏、晋楼季婴之后。 
狐丘氏、晋大夫狐丘林之后。 
州氏、晋豹孙步杨生州，因氏焉。 
晋大夫大狐伯生突，突生饶，为大狐氏。 
大戊氏、晋公子大戊之后，大戊教昭为原大夫。 
伯宗氏、晋孙伯起生伯宗，因氏焉。 
韩厥生无忌，无忌生襄，襄生子鱼，为韩言氏。 
韩余氏、韩宣子余子之后，因氏焉。 
去疾氏、郑穆公子去疾之后，去疾字子良，又有良氏。 
冯氏、归姓，郑大夫冯简子之后。 
子献氏、陈桓子孙子献之后。 
子占氏、陈桓子生书字子占之后。 
子尚氏、陈僖子生廪丘子尚意兹，因氏焉。 
右师氏、宋庄公生公子申，世为右师氏。 
季老氏、宋华氏有华季老，子孙氏焉。 
东乡氏、宋大夫东乡为人之后。 
西乡氏、宋大夫西乡错之后。 
泥氏、宋大夫卑泥之后。 
干献氏、宋司徒华定为干献氏。 
子革氏、宋司城子革之后。 
子泉氏、齐顷公之子公子湫字子泉之后。 
子工氏、齐顷公之子公子子工之后。 
子干氏、齐公子都字子干之后。 
尹文氏、齐有尹文子，著书五篇。 
廪丘〔氏〕、齐大夫廪丘子之后。 
楚季氏、楚若敖生楚季，因氏焉。 
强氏、若敖生强，因氏焉。 
班氏、强生班，因氏焉。 
季融氏、廉生季融，子孙氏焉。 
伍参氏、楚伍之后。支孙以为氏。 
庆父〔氏〕、楚大夫庆父之后。 
墨夷氏、宋襄公子墨夷须为大司马，后有墨夷皋。 
渊氏、齐大夫渊湫之后。 
楚成王孙、有田公它成。 
承氏、卫大夫承叔成之后。 
1.9《居篇》 
黄帝都涿鹿。 
宋忠曰：涿鹿在彭城南。 
舜居妫汭。 
宋忠曰：在汉中西城县，或言妫墟在西北，舜所居也。或作「妫墟」，故舜所居也。后或姓姚，或姓妫。 
夏禹都阳城，避商均也。又都平阳，是在安邑，或在晋阳。 
宋忠曰：阳城本在大梁之南，今陈留浚仪是也。 
相徙帝丘，于周为卫。 
契居蕃。 
昭明居砥石。 
宋衷曰：相土就契封于商。《春秋左氏传》曰：「阏伯居商丘。相土因之。」 
祖乙迁于耿。 
武王在酆鄗。 
懿王居犬丘。 
宋忠曰：懿王自镐徙都犬丘。一曰废丘，今槐里是也。 
平王徙居洛。 
宋忠曰：《洛诰》所谓新邑也。 
敬王东居成周。遂徙都。 
赧王徙居西周。 
西周桓公揭居河南。 
东周惠公班居洛阳。 
周公居少皞之墟。 
炀公徙鲁。 
宋忠曰：今鲁国。 
叔度居上蔡。 
胡徙取新蔡。 
宋忠曰：名其地为「新蔡」，王莽所谓「新迁」者也。 
平侯徙下蔡。 
康叔居康。 
宋忠曰：康叔从畿内之康徙封卫，卫即殷墟定昌之地。畿内之康，不知所在也。 
成公徙濮阳。 
宋忠曰：濮阳、帝丘地名。 
叔振铎封于曹。 
宋忠曰：济阳定陶县。 
错叔绣封于滕。 
宋忠曰：今沛国公丘，是滕国也。 
召公居北燕。 
宋忠曰：有南燕，故云北燕。 
桓侯徙临易。 
宋忠曰：今河间易县是也。 
唐叔虞居鄂。 
宋衷曰：鄂地今在大夏。 
宣王庶弟友封于郑。 
桓公居棫林徙拾。 
宋忠曰：「棫林」与「拾」，皆旧地名。是封桓公，乃名为郑。 
厉公出居栎。 
宋衷曰：今颍川阳翟县。 
文公徙郑。 
宋衷曰：即新郑也。 
东楼公封于。 
宋忠曰：、今陈留雍丘县。故《地理志》云：雍丘县、故国，周武王封禹后为东楼公是也。 
微子国于宋。 
宋忠曰：睢阳。 
吴孰哉居藩篱。 
宋忠曰：孰哉、仲雍字。解者云：雍是孰食，故曰雍字「孰哉」也。藩篱、今吴之余暨也。 
孰姑徙句吴。 
宋衷曰：孰姑、寿梦也，代谓祝梦乘诸也。「寿」、「孰」音相近，「姑」之言「诸」也。《毛诗传》读「姑」为「诸」，孰姑寿梦是一人，又名乘也。句吴、太伯始所居地名。 
诸樊徙吴。 
楚鬻熊居丹阳，武王徙郢。 
宋仲子曰：丹阳在南郡枝江县，今南郡江陵县北有郢城。 
邾颜居邾，肥徙郳。 
宋仲子曰：邾颜别封小子肥于郳，为小邾子。 
赵成季徙原。 
宋忠曰：今鴈门平原县也。 
中山武公居顾，桓公徙灵寿，为赵武灵王所灭。 
魏武子居魏。 
悼子徙霍。 
宋忠曰：霍、地名，今河东彘县也。 
昭子徙安邑。 
韩景子徙平阳。 
宋忠曰：平阳在山西，今河东平阳县。 
1.10《作篇》 
伏羲制俪皮嫁娶之礼。 
伏羲作琴。 
神农作瑟。 
女娲作笙簧。 
宋均曰：女娲、黄帝臣也。 
黄帝作冕。 
宋仲子曰：冕、冠之有旒者。礼文残缺，形制难详。 
黄帝作旃。 
苍颉作书。 
宋忠曰：黄帝之世，始立史官。苍颉沮诵，居其职矣。至于夏商，乃分置左右；言则左史书之，动则右史书之。故曰左史记言，右史记事。言经《尚书》，事经《春秋》者也。 
史皇作图。 
宋忠曰：史皇、黄帝臣，图、谓画物象。 
容成造历。大挠作甲子。 
宋仲子曰：皆黄帝史官也。 
隶首作数。 
宋衷曰：隶首、黄帝史也。 
羲和占日，常仪占月，臾区占星气，伶伦造律吕。 
芒作网。 
宋衷曰：芒、庖牺之臣。 
蚩尤作兵。 
宋衷曰：蚩尤、神农臣也。 
夙沙氏煮海为盐。 
宋衷曰：夙沙氏、炎帝之诸侯，今安邑东南十里有盐宗庙。 
随作笙，长四寸，十二簧，象凤之身。正月之音也。 
随作竽。 
宋忠曰：女娲氏之臣。 
胡曹作衣。 
宋忠曰：黄帝臣也。 
于则作屝履。 
挥始作弓。 
牟夷作矢。 
宋忠曰：挥、牟夷，黄帝臣。 
共鼓、货狄作舟。 
宋忠曰：黄帝二臣。 
雍父作舂。 
宋衷曰：雍父、黄帝臣也。 
乌曹作博。 
胲作服牛。 
宋衷曰：胲、黄帝臣也。又云：少昊时人，始驾牛。 
祝融作市。 
宋均曰：颛顼臣，为高辛氏火正。 
尧修黄帝乐，名《咸池》。 
舜造箫，其形参差象凤翼，长二尺。 
夔作乐。 
伯夷作刑。 
后益作占岁之法。 
化益作井。 
宋衷曰：化益、伯益也，尧臣。 
垂作规矩准绳。 
垂作耒耜。 
垂作铫耨。 
宋仲子曰：铫、刈也。 
垂作钟。 
毋句作磬。 
宋衷曰：毋句、尧臣也。 
夷作鼓。 
巫彭作医。 
宋衷曰：巫咸、尧臣也，以鸿术为帝尧之医。 
巫咸作筮。 
鲧作城郭。 
禹作宫室。 
奚仲作车。 
仪狄造酒。 
宋衷曰：仪狄、夏禹之臣。 
杜康造酒。 
逢蒙作射。 
少康作秫酒。 
少康作箕帚。 
杼作甲。 
宋衷曰：少康子、名杼也。 
杼作矛。 
宋忠曰：杼、少康子，舆也。 
昆吾作陶。 
相土作乘马。 
宋衷曰：相土、契孙也，四马驾车，起于相土，故曰「作」。以其作乘马之法。 
韩哀作御。 
宋忠曰：韩哀、韩文侯也。时已有御，此复言「作」者，加其精巧也。 
纣为玉床。 
武王作翣。 
宋均曰：翣、武饰也。 
暴辛公作埙。 
宋均曰：暴辛、〔周〕平王时诸侯，作埙，有三孔。 
苏成公作箎。 
宋均曰：苏成公、平王时诸侯。 
秦穆公作沐。 
鲁昭公作弁。 
宋均曰：制素弁也。 
公输般作石硙。 
卫公叔文子作輗轴。

### 2 孙冯翼集本《世本》
2.1《作篇》 
巫咸作筮，倕作钟，无句作磬，女娲作笙簧。 
容成作历，大挠作甲子。 
箫、舜所造。 
逢蒙作射。 
杼作甲。 
垂作铫，垂作耨。 
黄帝作冕旒。 
苍颉作书，苍颉作文字，沮诵、苍颉作书。 
帝女仪狄作酒醪变五味，杜康作酒，少康作秫酒。 
巫彭作医。 
隋作笙，宓羲作瑟，神农作琴，随作竽，夷作鼓。 
挥作弓，夷牟作矢。 
尧使禹作宫室，雍父作舂，少康作箕帚，胡曹作衣，黄帝作旃。蚩尤以金作兵器，胲作服牛，共鼓、货狄作舟，相土作乘马，乌曹作博，奚仲作车。胡曹作冕，鲧作城郭，隶首作数，公输作石硙，韩哀侯作御。宋衷曰：韩哀、韩文侯也，时已有御。此复言「作」者，加其精巧也。 
史皇作图。宋衷曰：史皇、黄帝臣也。图、谓画物象也。伯余作衣裳。宋衷曰：黄帝臣也。 
后益作占岁。 
伯益作井。 
黄帝作旃冕。宋均曰：通帛为旃。冕、冠之有（旃）〔旒〕。应（邵）〔劭〕曰：「周始垂旒也。」 
秦穆公作沐。 
武王作翣。 
苏成公造箎。吹孔有嘴如酸枣。苏成公、平王时诸侯。 
埙、暴辛公所造，亦不知何人。周畿内有暴国之君，岂其时人也？本作「埙」，围五寸〔半〕，长三寸半。凡六（寸）〔孔〕。宋均注曰：暴（国公）〔公国〕、平王时诸侯〔也〕。暴辛公烧土为之。于则作履〔屝〕，注：于则、黄帝臣，草曰（屦）〔屝〕，麻曰履也。纣为玉床。 
咎繇作耒耜。 
芒作网。宋衷注：芒、庖牺臣。 
宿沙作煮盐。宋衷曰：宿沙〔卫〕、齐灵公臣，齐滨海，故（以）〔卫〕为鱼盐之利。 
逢蒙作射。 
夔作乐。 
祝融作市。 
黄帝之世，始立史官。苍颉、沮诵（是）〔居〕其职矣。 
2.2《居篇》 
契居番。 
懿王居犬邱。 
昭明居砥石。 
楚鬻熊居丹阳，武王徙郢。 
邾颜居邾，肥徙郳。 
魏悼子徙霍，昭子徙安邑。 
魏武子居（犨）〔魏〕，悼子徙霍。宋衷曰：霍、地名，今河东彘县也。 
郑桓公封棫林。 
齐景公亡滕。 
涿鹿在彭城。 
武王在酆鄗。 
西周桓公名揭，居河南；东周惠公名班，居洛阳。 
禹都阳城。 
唐叔虞居鄂。 
吴孰姑徙勾吴。注云：孰姑、寿梦也，勾吴、太伯始所居地名。 
曹、卫戴公居。 
楚子熊渠、封仲子红〔于〕鄂。 
懿王居犬邱，厉王淫乱〔出〕于彘，今河东永安是也。平王即位，徙居〔洛〕，《洛诰》所谓新邑也。《国语》曰：「幽王灭，周乃东迁。」本殷之畿内，（有）〔在〕《禹贡》豫州〔外方〕之域，河洛瀍涧之闲。周于南柳七星张之分，鹑火之次也。（乃）〔及〕敬王避子朝之乱，东居成周。故《春秋经》曰：「天王入于成周是也。」后六年，王室定，遂徙〔都〕成周。是后晋又率诸侯之（徙）〔徒〕，修（吾）〔缮〕其城。以成周（成）〔城〕小不受王都，故坏翟泉而广（为）〔焉〕。翟泉地在成周〔城〕东北，今洛〔阳〕城中有周王冢是也。至赧王又徙居成周而失位。 
秦非子始封于秦，故《秦本纪》称周孝王曰：「朕分之土邑。」秦本陇西秦定谷〔亭〕是也。（元）〔玄〕孙庄公徙废邱，周懿王之所都，今槐里是也。及襄公始受酆之地，列为诸侯，文（王）〔公〕徙汧。故《秦本纪》曰：「公事猎至汧，乃卜居之。」今扶风郿县是也，宁公又都平阳。故《秦〔本〕纪》曰：「宁公二年，徙居平阳。」今扶风郿县之平阳亭是也。〔故《秦本纪》曰〕：「〔德公元年、初居雍〕。」〔今扶风雍是也〕。至献公即位徙治栎阳，今冯翊万年是也。孝公自栎阳徙咸阳，《秦本纪》曰：「作为咸阳，筑冀（冀）（闻）〔阙〕，徙之。」及汉元（曰）〔年〕，更名新城，属扶风，后并于长安。故《太史公传》曰：「长安、故咸阳也。」元鼎三年，复别（谓）〔为〕渭城，今长安西北渭水阳有故城，故《西京赋》曰：「秦里其朔。」（是）〔寔〕为咸阳是也。 
汉高帝元年，始为汉王，都南郑，属汉中。秦（属公）〔厉王〕所（署）〔置〕，在《禹贡》梁州之域，北（远）〔达〕雍，南跨巴（属）〔蜀〕，与秦同分。（元）〔二〕年北徙栎阳，故秦献公之所居，后居万年，故属冯翊，今京兆县也，都长安，秦咸阳之地，今京兆所治县也，其城狭小。至惠帝元年，始更筑广，五年乃成。光武以武（侯信）〔信侯〕进封萧王，在《禹贡》徐州之域，于周以封子（信）〔姓〕之别附庸，事在《春秋》，于汉属豫州，今沛国萧是也。及即位于鄗，更名高邑。建武元年，始都洛阳，故成周之旧基。〔城〕东西六里一十步，南北九里一百步。是以时人谓洛阳为东京，长安为西京。 
魏武为魏公，都邺，今魏郡是〔也〕。后文帝因汉之旧复都洛（隐）〔阳〕，以谯为先人本国，许昌为汉之所居，长安为西京之遗，邺为王业之本基，与洛阳凡五处。故号曰五都。 
2.3《氏姓篇》 
豕、韦，防姓。 
芮、姬姓。息、姬姓。魏、姬姓。随、姬姓。荀、贾皆姬姓。鲜虞、姬姓，白狄也。夷、妘姓。偪阳、妘姓。祝融之孙、陆终第四子求言之后。鄅、妘姓。 
莒、己姓，己姓、出自少皞。 
向、姜姓。州、姜姓。齐、姜姓。 
燕、姞姓。 
帝舜、姚姓。 
任姓：谢、章、（薜）〔薛〕、舒、吕、祝、终、泉、毕、过。 
邓、曼姓。 
罗、熊姓。 
黄、嬴姓。徐、奄皆嬴姓。 
偃姓：舒庸、舒蓼、舒鸠、舒龙、〔舒鲍〕、舒龚。 
晋、鲁、卫、郑、曹、滕，姬姓。毕、毛皆姬姓。密、姬姓。 
邾、小邾，曹姓。 
宋、子姓，子姓：殷、时、来、宋、空同、黎、比、髦、（自）〔目〕夷、萧。 
莒、己姓，自纪公以下为己姓。 
、姒姓。斟灌、斟寻，夏同姓诸侯。彤、姒姓。有扈与夏同姓。 
薛、任姓。夏奚仲封薛，周有薛侯，其后为氏。 
参姓、祝融之后，融姓、古天子祝融之后。 
锺离氏、与嬴氏同祖。公纪氏。大公颍叔。西乡错。 
禀君、名务相，姓巴，与樊氏、晖氏、相氏、郑氏，凡五姓，俱出，皆争神，以土为船。雕杖画之，而浮水中；其船浮，因立为君。他船不能浮。独禀君船浮，因立为君。 
胡子国、归姓。 
莘、姒姓，夏禹之后。 
陆终娶于鬼方氏之妹，谓之女嬇。生六子，孕而不育。三年，启其右胁，三人出焉；启其左胁，三人出焉。 
曾氏、夏少康封其少子曲烈于鄫。襄六年，莒灭之，鄫太子巫仕鲁，去邑为曾氏。 
舒蓼氏：舒蓼、偃姓，皋陶之后，楚东境小国也。 
舒鲍氏：舒鲍、偃姓国也。 
密须氏、商时姞姓之国。 
有熊氏之后为詹葛氏。 
昆吾、古己姓之国，夏时诸侯伯祝融之后。 
冯、归姓，郑大夫冯简子之后。 
锺离氏、与秦同祖，嬴姓。 
狐邱氏、晋大夫狐邱林之后。 
廪邱氏、齐大夫廪邱子之后。 
东乡氏、宋大夫东乡为人之后。 
空同氏、子姓。 
州氏、晋豹孙生杨，生州，因氏焉。 
少施氏、鲁惠公子施父之后。 
季桓子生穆叔，其后为子杨氏。 
子革氏、宋司城子革之后。 
季平子支子，亦为子革氏。 
子干氏、齐公子都字子干之后。 
子工氏、齐顷公之子，公子子〔工〕之后。 
子泉氏、齐顷公之子，公子湫字子泉之后。 
子献氏、陈桓公孙子献之后。 
子占氏、陈桓子生书字子占之后。 
子尚氏、陈僖公生廪邱子尚意兹，因氏焉。 
老童娶根水氏。 
嚣氏、（元）〔玄〕嚣之后。 
参氏、董姓，陆终第二子参胡〔后〕。 
季随氏、周八士季随之后。 
述氏、鲁大夫伸述之后。 
季婴氏、晋楼季婴之后。 
季夙（公）〔氏〕、晋靖侯孙，季夙之后。 
大狐氏、晋大夫狐伯生突生饶，为大狐氏，其后大狐容为晋大夫。 
大戊氏、晋公子太戊〔之后〕，大戊教昭为原大夫。 
去疾氏、郑穆公子去疾之后，去疾、字子良，又有良氏，取以别族。 
强梁氏、卫将军文子生慎子会〔生〕强梁，因氏焉。 
楚季氏、楚若敖生楚季，因氏焉。陈大夫有楚季融。 
季融氏、楚廉生季融，子孙氏焉。 
季老氏、宋华氏有华季老，子孙氏焉。 
泥氏、宋大夫卑泥之后。 
鼓方氏、鼓方叔之后。 
韩余（子）〔氏〕、韩宣余子之后，因氏焉。 
干献氏、宋司徒华定为干献氏。 
右史氏、古者右史记事，周有右史武。 
司寇氏、卫灵公之子，公子郢之后也。 
司功氏、晋大夫司功景子士丐弟他，因官氏〔焉〕。 
将军氏、卫灵公子昭生子郢，生文子才芳，为将军氏。 
右师氏、宋庄公生公子申，世为右师氏。 
齐季氏、鲁有大夫齐季窥。 
伍参氏、楚伍参之后，支孙以为氏。 
伯宗氏、晋孙伯起生伯宗，因氏焉。 
班氏、芈姓，疆生班，因氏焉。 
疆氏、芈姓，若敖生疆，因氏焉。 
韩言氏、姬姓，晋韩厥生无忌，无忌生襄，襄生子鱼为韩言氏。 
史晁氏、卫史晁之后。 
恒氏、楚大夫恒思公之后。 
甫爽氏、宋大夫甫爽之后。 
过氏、任姓，夏诸侯，后为氏。 
舒鲍、偃姓国，又云：舒、任姓。 
吕、任姓。 
时、子姓。 
泉、任姓。 
赐氏、齐大夫简子赐之后。 
黎氏、黎侯，国之后。 
廪君、姓己氏。 
融氏、祝融之后，又（复）〔复〕姓。融夷氏、祝融后董父之允，以融夷为氏。男氏、作南。 
子姓、有萧氏。 
（茭）〔荚〕氏、晋大夫（茭）〔荚〕氏僖子。 
毕、任姓。 
谢、任姓，黄帝之后。 
祝、任姓。 
它氏、楚平王孙有田公它成，岂同族乎？ 
费氏、作弗。 
墨夷氏、宋襄公子墨夷须为大司马，其后有墨夷皋。 
太公叔颍。 
终氏、任姓。 
髦氏、子姓。 
2.4《王侯大夫谱》 
汤名天乙。 
伏牺制以俪皮嫁娶之礼。 
成王生康王，康王生昭王，昭王生穆王，穆王生恭生，恭王生懿王及孝王，懿王崩，弟孝王立；孝王崩，懿王太子?立，是为夷王。夷王生厉王。 
平王生桓王林，桓王生庄王佗，庄王生僖王胡齐，胡齐生惠王凉，惠王生襄王郑，襄王生顷王巨，顷王生匡王班及定王瑜，定王生简王夷，简王生灵王泄心，灵王生景王贵，景王生悼王猛及敬王匄。敬王崩，贞王介立；贞王崩，元王赤立。 
帝喾卜其四妃，四妃之子皆有天下；元妃有邰氏之女曰姜嫄，而生后稷；次妃有娀氏之女曰简狄，而生契；次妃陈锋氏之女曰庆都，生帝尧；次妃娵訾氏之女曰常仪，生挚。 
黄帝生（元）〔玄〕嚣，（元）〔玄〕嚣生侨极，侨极生帝喾，帝喾生尧。 
颛顼娶于滕?氏，谓之女禄，产老童。老童娶于根水氏，谓之骄福，产重及黎。黄帝娶于西陵氏之子，谓之累祖，产青阳及昌意。昌意生颛顼，颛顼生鲧。颛顼母独山氏之〔子〕。青阳即少皞，黄帝之子，代黄帝而有天下。号曰金天氏。 
炎帝、即神农氏，帝尧为陶唐氏。 
昆吾者、卫是也。 
太甲、太丁子。太甲崩，子沃丁立。盘康崩，弟小辛立；崩，弟小乙立；崩，子武丁立。 
契生昭明，昭明生相土，相土生昌若，昌若生曹圉，曹圉生根国，根国生冥。 
亚圉云生太公组绀诸盭。 
以黄帝为五帝。尧是黄帝（元）〔玄〕孙，舜是黄帝八代孙。启、禹子。 
陆终娶于鬼方氏之妹，谓之女嬇。是生六子，孕三年。启其左胁，三人出焉；破其右胁，三人出焉。其四曰求言，是谓之郐。郐人者、郑是也。 
舜时，西王母献白环及佩。 
颛顼生?，?生高密，是为禹。 
颛顼娶于胜濆氏之子，谓女禄，是生老童。 
尧取散宜氏之子，〔谓之〕女皇。 
鲧（聚）〔娶〕〔有〕（华）〔莘〕氏〔曰〕女志，是生高密禹。 
2.4.1《鲁》 
伯禽生炀公熙，熙生弗，弗生献公具，具生武公敖。孝公生惠公弗皇，弗皇生隐公。 
哀公蒋生悼公宁，宁生元公嘉，嘉生穆公〔不〕衍。桓公轨，闵公启方；隐公之后，仍有六世为君。 
孝公生僖伯彄，彄生哀伯达，达生伯氏瓶，瓶生文仲辰。臧会、臧顷伯也。 
季友生仲无佚，无佚生行父。公子友生齐仲，齐仲生无逸，无逸生行父，行父生夙。悼子纥生平子意如，意如生桓子斯，斯生康子肥。悼子纥生穆伯靖。 
桓公生僖叔牙，牙生戴伯兹，兹生庄叔得臣，臣生穆叔豹，豹生昭子婼，婼生成子不敢，不敢生武叔州仇。 
桓公生僖叔牙，叔牙生武仲休，休生惠伯彭，彭生皮，为叔仲氏。 
孝公生惠伯革，其后为厚氏。 
庆父生穆伯敖，敖生文伯谷，谷生献子蔑。献子蔑生孝伯，孝伯生惠伯，惠伯生昭伯，昭伯生景伯。 
叔盻生声伯婴齐，齐生叔老，老生叔弓。叔弓生定伯阅，阅生西巷敬叔，叔生成子还。 
仲孙获生南宫绦。 
敬叔、桓公七世孙，惠伯、是桓六世孙。 
仲遂、庄公之子东门襄仲。述产子家归父。郈昭伯名恶。 
鲁大夫公之文。 
2.4.2《宋》 
宋愍公生弗甫何，弗甫何生宋父，宋父生正考甫，正考甫生孔父嘉，为宋司马。华督杀之而绝其世，其子木金父降为士；木金父生祁父，祁父生防叔，为华氏所偪，奔鲁为防大夫，故曰防叔。防叔生伯夏，伯夏生叔梁纥，叔梁纥生仲尼。 
华父督、戴公之孙，好父说之子。华督生世子家，世子家生华孙御事，华孙御事生华元右师。世子家生秀老，秀老生司徒郑，郑生司徒喜。 
戴公生乐甫术，术生硕甫泽，泽生季甫，甫生子仆伊与乐豫。硕甫泽生夷父须，须生大司寇吕。戴公生乐甫术，术生石甫愿绎，绎生夷甫倾，倾生东乡克，克生西乡士曹，曹生子罕喜。乐惧、戴公六世孙。 
桓公生公子鳞，鳞生东乡矔。东乡矔生司徒文，司徒文生大司寇子奏，司寇子奏生小司寇朱。 
公孙寿生大司马虺，虺生司马泽。 
庄公生右师戊，戊生司城师。 
桓公生向父盻，盻生司城訾守，訾守生小司寇鳣及合左师。向戍生东邻叔子超，超生左师眇。 
皇父充石、戴公子。 
襄公子墨夷须为大司马，其后有墨夷皋。宋大夫东乡为。宋有大夫考成方。 
2.4.3《晋》 
武公、庄伯子。 
毕万生芒季，芒季生武仲州。毕万生芒，芒生季，季生武仲州，州生庄子降，降生献子荼，荼生简子取，取生襄子多，多生桓子驹，驹生文侯斯。魏锜、雠孙，献子、名荼。 
魏襄王、名嗣。范氏、晋大夫隰叔之子，士蒍之后。 
武仲生庄子绛。 
惠王生襄王，而无哀王。襄王生昭王，而无哀王。昭王名遫，安僖王名圉，安厘王生景愍王午也。 
士蒍生城伯?，城伯?生武子士会，武子士会生文叔士?。文叔?生宣叔匄，匄生献子鞅，鞅生吉射。士匄弟佗为司功，以官为氏。 
孙伯黡生司空颉，颉生南里叔子，叔子生叔正官伯，伯生司徒公，公生曲沃正少襄，襄生司空大伯，伯生侯季子，季子生籍游，游生谈，谈生秦。 
桓叔生子万，子万生求伯，求伯生子舆，子舆生献子厥。 
郄豹生冀芮，冀芮生缺，缺生克，豹生义。义生步扬，步扬生蒲城鹊居，蒲城鹊居生至。步扬生州。 
公明生公孟及夙。赵夙为衰祖，穿为夙之曾孙。 
晋大夫下门聪。 
叔向兄弟有季夙。 
晋大夫逝敖生桓伯林父。程郑、荀氏别族。 
2.4.4《齐》 
太公望生丁公伋，伋生乙公得，得生?公慈母，慈母生哀公不臣。 
庄仲山产敬仲夷吾，夷吾产武子鸣，鸣产庄子启方，启方产成子孺，孺产庄子卢，卢产悼子其夷，其夷产襄子武，武产景子耐涉，耐涉产微。凡十代，世谱同。 
灵公名环，庄公名光，景公名杵臼。 
顷公生子夏胜，胜生子石青。 
高敬仲生庄子，庄子生倾子，倾子生宣子，宣子生厚，厚生止。 
倾子之孙、武子偃。 
（东）〔陈〕僖子乞产成子常。简子齿，宣子其夷，穆子安，廪邱子尚医兹，子芒盈。惠子得。成子当，生襄子班，班生庄子伯。 
懿伯生贞孟，贞孟生成伯高父。 
齐大夫长孙修食邑于唐，其孙仕晋，后号唐孙氏。齐大夫渊湫，齐临淄大夫车遽氏。 
2.4.5《卫》 
戴公申。卫康伯名髡。 
献公生成子当，当生文子拔，拔生朱，为公叔氏。 
灵公生昭子郢，郢生文子木及惠叔兰，兰生虎，为司寇氏。 
文子生简子瑕，瑕生卫将军文氏。 
懿子兼生昭子举，举生赵阳。 
孙氏出于〔卫〕武公，至林父八世。 
公孟彄、灵公之子，字公孟、名彄。 
孔庄叔达生得闾叔谷，谷生成叔烝鉏，鉏生（项）〔顷〕叔罗，罗生昭叔起，起生文叔圉，圉生悝。 
召穆公、康公之十六世孙。 
2.4.6《吴》 
夷昧及僚，夷昧生光。 
2.4.7《楚》 
穆王生王子扬，扬生尹，尹生令尹匄。蒍艾猎〔是〕孙叔敖之兄，蒍子冯〔是〕艾猎之子。屈荡、屈建之祖父。 
楚大夫涉其帑。平王孙有田公它成。 
2.4.8《郑》 
子游、子瑕并公孙夏之子。郑伯费是郑悼公。 
郑有子师仆，殷时掌乐，有大师挚、少师阳。 
2.4.9《陈》 
宣公生子夏，夏生御叔，叔生征舒，舒生惠子晋，晋生御寇，寇生悼子啮。厉公跃。针宜咎、陈针子八世孙，陈舜后。 
2.4.10《》 
桓公、成公之弟。 
2.4.11《滕》 
齐景公亡滕。又云：隐公之后，仍有六世（孙）〔为君〕。 
错叔绣、文王子。考公麋、元公（宏）〔弘〕即定公、文公也。 
2.4.12《燕》 
幽州郡北燕。宋衷曰：有南燕，故曰「北」。

### 3 雷学淇校辑本《世本》

3.1《帝系》 
少典生轩辕，是为黄帝。 
黄帝生（元）〔玄〕嚣，（元）〔玄〕嚣生侨极，侨极生高辛，是为帝喾，帝喾生尧。 
宋忠曰：（元）〔玄〕嚣、青阳，是为少昊，继黄帝立者。高辛、地名，因以为号，喾、名也。少昊、黄帝之子，名契，字青阳，黄帝殁，契立，王以金德，号曰金天氏，同度量，调律吕，封泰山，作九泉之乐，以鸟纪官。 
黄帝生昌意，昌意生高阳，是为帝颛顼。 
宋衷曰：颛顼、名高阳，有天下号也。 
颛顼生穷蝉，五世而生瞽叟，瞽叟生重华，是为帝舜。 
颛顼五世而生鲧，鲧生高密，是为禹。 
宋衷曰：高密、禹所封国。 
颛顼生称，称生卷章，卷章生黎。 
黄帝娶于西陵氏之子，谓之累祖，生青阳及昌意，昌意娶于浊山氏之子，谓之昌仆，生颛顼。 
颛顼娶于滕（?）〔坟〕氏之子，谓之女禄，是生老童。 
宋衷曰：胜奔、国名。 
老童娶于根水氏，谓之骄福，生重黎及吴回。 
陆终娶于鬼方氏之妹，谓之女嬇，是生六子，孕而不育，三年，启其左胁，三人出焉；破其右胁，三人出焉。
其一曰樊，是为昆吾；二曰惠连，是为参胡；三曰籛铿，是为彭祖。 
宋忠曰：昆吾、国名，己姓所出。《左传》曰：「卫侯梦见披发登昆吾之观。」今濮阳城中〔有〕昆吾台是。参胡、国名，斟姓，无后。彭祖、姓籛名铿，在商为守藏史，在周为柱下史，年八百岁。 
四曰求言，是为会人；其五曰安，是为曹姓；六曰季连，是为芈姓。 
宋忠曰：求言、名也，妘姓所出；安、名也，曹姓者、诸曹所出也；季连、名也，芈姓、诸楚所出，楚之先。
昆吾者、卫是也，参胡者、韩是也，彭祖者、彭城是也，会人者、郐是也，曹姓者、邾是也。 
宋忠曰：郐、国也。 
季连者、楚是也。 
楚子熊渠封长子庸为句袒王，中子红为鄂王，少子疵为就章王。 
帝喾卜其四妃之子，而皆有天下。元妃、有邰氏之女，曰姜嫄，是生后稷；次妃、有娀氏之女，曰狄，是生契；次妃、陈酆氏之女，曰庆都，是生帝尧；次妃、娵訾氏之女，曰常仪，是生帝摰。 
尧娶于散宜氏之子，谓之女皇。 
宋衷曰：是生丹朱。 
舜娶于帝尧，谓之女莹。 
鲧娶有辛氏女，谓之女志，是生高密。 
禹娶涂山氏之子，谓之女娲，是生启。 
3.2《王侯》 
3.2.1《夏世》 
启、禹子，帝伫，帝芬，帝降，帝皋生发及履癸，履癸、一名桀。 
宋衷曰：帝皋墓在崤南陵。 
3.2.2《商世》 
契生昭明，昭明生相土，相土生昌若，昌若生曹圉，曹圉生根国，根国生冥。粮圉，核，汤名天乙，外丙，仲壬，太甲、太丁子，太甲崩，子沃丁立。小甲、太庚子，仲丁、太戊子，河亶甲、仲丁弟，祖乙、河亶甲子，开甲，盘庚崩，弟小辛立，崩，〔弟小乙立〕，〔崩〕，子武丁立。祖辛。 
宋衷曰：冥为司空，勤其官事，死于水中，殷人郊之。记曰：太甲、汤孙。 
3.2.3《周世》 
后稷生不窋，不窋生鞠陶，鞠陶生公刘，公刘生庆节，庆节生皇仆，皇仆生差弗，差弗生毁隃，伪榆，公非辟方，高圉侯侔，亚圉云都，太公组绀诸盩。组绀生太王亶父，亶父生季历，季历生文王。 
宋衷曰：高圉、能率稷者也，周人报之。 
成王生康王，康王生昭王，昭王生穆王，穆王生恭王伊扈，恭王生懿王坚及孝王，懿王崩，弟孝王立，孝王崩，懿王太子燮立，是为夷王，夷王生厉王。 
宋衷曰：昭王南伐楚，辛由靡为右，涉汉中流而陨，由靡承王，遂卒不复，周乃侯其后于西翟。 
平王生桓王林，林生庄王佗，佗生僖王胡齐，胡齐生惠王毋凉，惠王生襄王郑，郑生顷王巨，巨生匡王班及定王瑜，瑜生简王夷，夷生灵王泄心，泄心生景王贵，贵生悼王猛及敬王匄。 
敬王崩，贞王介立，贞王崩，元王赤立。 
宋衷曰：太史公书云：「元王仁生（定）〔贞〕王介。」与《世本》不相应，不知谁是。鲁哀公十九年周敬王崩，哀公二十年是定王介〔崩〕，子元王赤立。 
威烈王，王赧。 
宋衷曰：威烈王葬洛阳城中东北隅，王赧，谥曰西周武公。 
3.2.4《鲁世》 
伯禽生炀公熙，熙生弗，弗生献公具，具生武公敖，考公就，幽公圉，徽公弗，厉公翟，慎公挚，孝公生惠公弗皇，弗皇生隐公，隐公息姑，桓公轨，愍公启方，襄公，昭公稠，哀公蒋生悼公宁，宁生元公嘉，嘉生穆公不衍，平公旅，愍公。 
襄公十五年，当周顷王。 
3.2.5《齐世》 
太公望生丁公伋，伋生乙公得，得生?公慈母，慈母生哀公不臣。 
宋衷曰：哀公荒淫田游，史作《还》诗以刺之。 
献公山。 
宋衷曰：其党周马繻人，将胡公于贝水杀之，而山自立也。 
武公。 
宋衷曰：齐武公十年，宣王大臣共行政，故号曰共和，十四年宣王即位。 
成公说，庄公赎，昭公潘，灵公环，庄公光，景公杵臼，平公敬。 
3.2.6《燕世》 
宣侯，桓侯，闵公，燕王喜。 
3.2.7《蔡世》 
平侯者、灵侯般之孙，太子友之子。 
3.2.8《曹世》 
曹悼伯卒，弟露立，谥靖公。 
宋忠曰：曹、今济阳定陶县。 
3.2.9《卫世》 
康叔、周公弟康伯髡。 
宋忠曰：即王孙牟也，事周康王为大夫。 
摰伯，箕伯，武公康叔九世孙，戴公申，悼公虔，敬公费生桡公舟，圣公驰，成（公）〔侯〕不逝。 
3.2.10《滕世》 
错叔绣、文王子，封滕。 
宋衷曰：今沛国公邱是滕国也。 
齐景公亡滕，隐公，考公麋，元公弘。 
3.2.11《邾世》 
定公玃且，宣公朝鲁。 
3.2.12《晋世》 
武侯曼期，厉侯辐，献侯苏，穆侯弗生，栾叔宾父，鄂侯，武公、庄伯子，定公午，出公凿，昭公生桓子雍，雍生忌，忌生懿公骄，幽公生烈成公止，孝公倾欣，静公俱。 
宋忠曰：唐叔已下五世，无年纪。又曰：桓子雍戴子。又曰：幽公之时，晋衰，反朝韩、赵、魏之君。 
3.2.13《许世》 
桓公郑。 
3.2.14《陈世》 
陈遂、舜后，厉公跃，共公朔。 
宋忠曰：虞思之后，箕伯直柄中衰，殷汤封遂于陈以为舜后。 
3.2.15《世》 
殷汤封夏后于，周又封之，惠公立十八年生成公及桓公，成公立十八年，桓公立七十年。 
宋忠曰：、今陈留雍邱县。 
3.2.16《宋世》 
冯是宋庄公，穆公之长子。 
3.2.17《吴世》 
夷昧及僚，夷昧生光。 
3.2.18《楚世》 
康王招，考烈王完。 
楚武王墓在豫州新息。 
3.2.19《秦世》 
伯益，缪公任好，共公稻，景公后伯车，刺龚公，怀公，灵公立十年。公名悼子、即刺龚公子，怀公弟也，少主，元献公立二十二年，武烈王十九（年）而立，立三年，昭王侧，始皇帝政。 
宋衷曰：仲滑生飞廉，始皇帝以正月旦生，故名曰正。秦桓公卒于鲁成公十四年。 
3.2.20《郑世》 
周宣王二十二年封庶弟友于郑。悼公费。 
3.2.21《魏世》 
桓子生文侯斯，惠王生襄王，襄王名嗣，襄■生昭王，昭王名。安僖王名圉，安厘王生景愍王午。 
3.2.22《韩世》 
景子虔，武侯，懿侯，韩宣王、昭侯之子也，桓惠王。 
3.2.23《赵世》 
成侯名种，肃侯名语，孝成王丹生悼襄王偃，偃生今王迁。 
3.2.24《田齐世》 
齐宣王名辟强、威王之子也，愍王名遂，王建。 
3.3《卿大夫》 
3.3.1《周臣世》 
召穆公、康公之十六世孙。 
3.3.2《陈臣世》 
陈针宜咎、陈针子八世孙。宣公生子夏，夏生御叔，叔生征舒，舒生惠子晋，晋生御寇，寇生悼子啮。 
3.3.3《宋臣世》 
宋愍公生弗甫何，弗甫何生宋父，宋父生正考甫，正考甫生孔父嘉，为宋司马，华督杀之而绝其世，其子木金父降为士，木金父生祁父，祁父生防叔，为华氏所偪，奔鲁为防大夫，故曰防叔，防叔生伯夏，伯夏生叔梁纥，叔梁纥生仲尼。孔子后数世皆一子。 
皇父充石、戴公子，戴公生乐甫术，术生石甫愿绎，绎生夷父倾，倾生东乡克，克生西乡士曹，曹生子罕喜。术生硕甫泽，泽生季甫，甫生子仆伊与乐豫。硕甫泽生夷甫须，须生大司寇吕，乐惧、戴公六世孙。 
华父督、戴公之孙，好父说之子。华督生世子家，世子家生华孙御事，华孙御事生华元右师。世子家生（秀）〔季〕老，（秀）〔季〕老生司徒郑，郑生司徒喜。 
庄公生右师戊，戊生司城师。 
公孙名固，为大司马。 
桓公生公子鳞，鳞生东乡矔。矔生司徒文，文生大司寇子奏，奏生小司寇朱。 
公孙寿生大司马虺，虺生司马泽。 
桓公生向父盻，盻生司城訾守，守生小司寇鳣及合左师，向（戍）〔戌〕生东邻叔子超，超生左师眇。 
3.3.4《鲁臣世》 
孝公生僖伯彄，彄生哀伯达，达生伯氏瓶，瓶生文仲辰。臧会、臧顷伯也，宣叔许之孙，与昭伯赐为从父昆弟。 
施伯、鲁惠公孙。 
庆父生穆伯敖，敖生文伯谷，谷生献子蔑。献子蔑生孝伯，孝伯生惠伯，惠伯生昭伯，昭伯生景伯。 
仲孙貜生南宫绦。 
桓公生僖叔牙，牙生戴伯兹，兹生庄叔得臣，得臣生穆叔豹，豹生昭子婼，婼生成子不敢，不敢生武叔州仇。叔牙生武仲休，休生惠伯彭，彭生皮，为叔仲氏。 
公子友生齐仲无逸，无逸生行父，行父生夙，悼子纥生平子意如，意如生桓子斯，斯生康子肥。悼子纥生穆伯靖，穆伯生文伯歜，文伯歜生成伯，成伯生顷，顷为公父氏。 
仲遂、庄公之子东门襄仲，东门述生子家归父及昭子子婴。 
鲁文公生惠伯叔，叔生声伯婴齐，婴齐生叔老子叔，子叔生叔弓，叔弓生仲南文楚及伯张穆伯定伯，为子叔氏。叔弓生定伯阅，阅生西巷敬叔，叔生成子还。 
3.3.5《齐臣世》 
懿伯生贞孟，贞孟生成伯高父。 
高敬仲生庄子，庄子生倾子，倾子生宣子，宣子生厚，厚生止。倾子之孙武子偃。 
庄仲山产敬仲夷吾，夷吾产武子鸣，鸣产桓子启方，启方产成子孺，孺产庄子卢，卢产悼子其夷，其夷产襄子武，武产景子耐（步）〔涉〕，耐（步）〔涉〕产微。 
顷公生子夏胜，胜生子石青。 
闾邱产生婴，婴生欧，欧生茎，茎生施。 
夷孟思。闽孟克。陈桓子无宇产子亹，亹产子献，献产鞅。陈僖子乞产成子常、简子齿、宣子其夷、穆子安、廪邱子尚医兹、子芒盈、惠子得。昭子、桓子之子，成子之叔父。僖子生昭子庄。成子常生襄子班，班生庄子伯。 
3.3.6《卫臣世》 
孙氏出于〔卫〕武公，至林父八世。 
献公生成子当，当生文子拔，拔生朱为公叔氏。 
灵公生昭子郢，郢生文子木及惠叔兰，兰生虎，为司寇氏。文子生子瑕，瑕生卫将军文氏。 
公孟彄、灵公之子。 
孔庄叔达生得闾叔谷，谷生成叔烝鉏，鉏生顷叔罗，罗生昭叔起，起生文叔圉，圉生悝。 
懿子兼生昭子举，举生赵阳。 
范氏、晋大夫隰叔之子，士蒍之后，士蒍生成伯缺，缺生武子会，会生文叔燮，燮生宣叔匄，匄生献子鞅，鞅生吉射。汉高祖。 
毕万生芒，芒生季，季生武仲州，州生庄子降，降生献子荼，荼生子取，取生襄子多，多生桓子驹，驹生文侯斯。魏锜、雠孙。 
公明生共孟及赵夙，夙生成季衰，衰生宣孟盾。赵夙为衰祖，穿为夙之曾孙。景叔成。赵桓子名嘉、襄子之子。代成君子起、即襄子之子。 
韩万、是曲沃桓叔之子，万生赇伯，赇伯生定伯，生舆，舆生献子厥。宣子名秦。平子名顷、宣子子也。子名不信，庄子名庚。武子名启章、康子之子。景子名虔。 
晋大夫逝遨生桓伯林父，林父生宣伯庚，庚生献伯偃，偃生穆伯吴，吴生寅，本姓荀，自荀偃将中军，晋改中军曰中行，因氏焉，元与智氏同祖逝遨。逝遨生庄子首，首生武子罃，罃生庄子朔，朔生悼子盈，盈生文子栎，栎生宣子申，申生智伯瑶。程郑、荀氏别族。 
孙伯黡生司空颉，颉生南里叔子，叔子生叔正官伯，伯生司徒公，公生曲沃正少襄，襄生司（空）〔功〕大伯，伯生侯季子，季子生籍游，游生谈，谈生秦。 
郄豹生冀芮，冀芮生缺，缺生克。豹又生义，义生步扬，步扬生州。步扬生蒲城鹊居，鹊居生至。 
叔向兄弟有季夙。 
蒍艾猎是叔敖之兄，冯是艾猎之子。 
屈荡、屈建之祖父。 
穆王生王子扬，扬生尹，尹生令尹匄。 
叶公名诸梁、楚大夫，食邑于叶，字子高。 
子游、子瑕并公孙夏之子。 
3.4《氏姓》 
3.4.1《帝王氏姓》 
炎帝、姜姓。 
帝尧为陶唐氏。 
帝舜、姚姓。 
3.4.2《侯国氏姓》 
许州向申、姜姓也。齐、姜姓。 
黄帝二十五子，得姓者十二人。任姓：谢、章、薛、舒、吕、祝、终、泉、毕、过。霍国、真姓后，燕、姞姓。 
密须氏、商时姞姓之国。 
己姓、出自少皞。莒、嬴姓，自纪公以下为己姓。江、黄皆嬴姓。徐、奄、皆嬴姓。淮夷、嬴姓。 
锺离、嬴姓。与秦同祖。 
蓼、六皆偃姓。偃姓：舒庸、舒蓼、舒鸠、舒龙、舒鲍、舒龚。 
鄀、允姓之国。 
蓼、姬姓。 
昆吾、古己姓之国，夏时诸侯伯祝融之后。 
偪阳、妘姓，祝融之孙，陆终第四子求言之后。夷、妘姓。鄅为妘姓。寒、?姓。邾、小邾，曹姓。 
越为芈姓，与楚同祖，东越、闽君皆其后。罗、熊姓，胡、子国，归姓。 
宋衷曰：归即夔。 
豕韦、防姓。 
姒姓：有南氏、斟鄩氏、弗氏、斟灌氏。彤、姒姓。杞、姒姓。有扈与夏同姓。鄫、姒姓，子爵。莘国、姒姓。 
子姓：殷、时、来、宋、空同、黎、比、髦、目夷、萧。扐、（）〔段〕、瓦、铁、者，子姓也，髦氏，时氏，萧氏，黎氏，空同氏，子姓，目夷氏。 
邓、曼姓。 
召、芮、毕、卫、毛，姬姓。息、姬姓，随、姬姓，荀、贾皆姬姓。晋、鲁、卫、郑、曹、滕，姬姓。鲜虞、姬姓，沈、姬姓，唐、姬姓之国，密、姬姓之国也。霍、姬姓，六、姬姓。 
巴子国、子孙以国为氏。 
3.4.3《卿大夫氏姓》 
融姓、古天子祝融之后。 
西陵氏、春秋时有大夫西陵羔。 
詹葛氏、有熊之后，宋景公时有詹葛祈为大夫。 
嚣氏、（元）〔玄〕嚣之后。 
过氏、任姓，夏诸侯，后为氏。 
夏奚仲封薛，周有薛侯，后为氏。 
融夷氏、祝融后董父之允，以融夷为氏。 
参氏、祝融之后，陆终第二子参胡。 
偪阳、妘姓国，为晋所灭，子孙因氏焉。 
安是氏、老童娶安是女。 
妫氏、帝舜之后，舜生妫汭，子孙氏焉。 
锺离氏与秦同祖，其后因封为氏。 
曾氏、夏少康封其少子曲烈于鄫，襄六年莒灭之，太子巫仕鲁，去邑为曾氏。 
夏时有武罗国，其后氏焉。 
黎氏、黎侯国之后。 
右史氏、古者右史记事，周有右史武。 
太公叔颖。 
季随氏、晋有祁邑大夫季瓜忽，宋有季随逢，周八士季随、季騧之后。 
司城氏、陈哀公子邾胜之后。 
门氏、陈父之后，楚大夫有门阳。 
右师氏、宋庄公生公子中，世为右师，因氏焉。 
宋戴公生东乡克，孙乐喜为司城氏。 
子荡氏、宋威公生子荡，因氏焉。 
不夷氏、宋大夫不夷甫须之后。 
宋襄公子墨夷须为大司马，其后有墨夷皋。 
勃氏、宋右师之后。 
宋有大夫考成方。 
宋大夫西鉏吾。 
楚大夫公朱高出宋公子朱。 
东乡氏、宋东乡为人之后。 
西乡氏、宋大夫西乡错之后。 
子革氏、宋司城子革之后。 
季老氏、宋华氏有华季老，子孙氏焉。 
泥氏、宋大夫卑泥之后。 
干献氏、宋司徒华定后为干献氏。 
甫爽氏、宋大夫甫爽之后。 
孝公生惠伯革，其后为厚氏。 
昭伯名恶，鲁孝公之后称厚氏。 
少施氏、鲁惠公子施父之后。 
述氏、鲁大夫仲述之后。 
鼓方氏、鼓方叔之后。 
季平子支孙为子革氏。 
季桓子生穆叔，其后为子杨氏。 
鲁大夫公之文。 
齐公子成之后，有公牵氏。 
鲁大夫齐季窥，昔齐〔公〕子季奔〔于〕楚，楚遂号齐季氏。 
齐大夫长孙修食（采）〔邑〕于唐，其孙仕晋，后号唐孙氏。 
赐氏、齐大夫子赐之后。 
尹文氏、齐大夫尹文子著书五篇。 
车遽氏、齐临淄大夫车门遽。 
子工氏、齐顷公之子，公子子工之后。 
子献氏、陈桓子孙子献之后。 
子尚氏、陈僖子生廪邱子尚意兹，因氏焉。 
子芒氏、陈僖子生子芒盈，因氏焉。 
渊氏、齐大夫渊湫之后。 
子泉氏、齐顷公之子公子湫字子泉之后。 
子干氏、齐公子都字子干之后。 
子占氏、陈桓子生书字子占之后。 
廪邱氏、齐大夫廪邱子之后。 
子穆氏、僖子子子穆安后。 
子沮氏、烈子后。 
虞邱氏。 
梁邱氏。 
承姓、卫大夫成叔承之后。 
史晁氏、卫史晁之后。卫有史朝朱驹。 
子强氏、卫公族昭子郢之后。 
将军氏、卫灵公之子公子郢，生文子才芳，为将军氏。 
司寇氏、卫灵公之子公子郢之后，郢之子孙为卫司寇，以〔官〕为氏。 
强梁氏、卫将军文子生慎子会，会生强梁，因氏焉。 
常氏、老子师常从。 
仇氏、卫后。 
晋大夫司功景子，其先士匄弟也，因官氏焉。周有太史司功骑。 
晋荀逝敖生桓子林父，将中行，为中行氏。 
季婴氏、晋楼季婴之后。 
伯宗氏、晋孙伯起生伯宗，因氏焉。 
叔夙氏、羊舌职生叔夙，为叔夙氏。 
叔向氏、晋羊舌（）〔肸〕字叔向，因氏焉。 
荚〔成〕氏、晋大夫荚成僖子。 
（李）〔季〕夙氏、晋靖侯孙季夙之后。 
大戊氏、晋公子大戊教昭为原大夫。 
韩言氏、姬姓，晋韩厥生无忌，无忌生襄，襄生子鱼，为韩言氏。 
韩余氏、韩宣子余子之后，因氏焉。 
大狐氏、晋大夫大狐伯生突生饶，为大狐氏，其后大狐容为晋大夫。狐邱氏、晋大夫狐邱林之后。 
州氏、晋豹孙步扬生〔〕州，因氏焉。 
晋有高人隐于北唐，因以为氏。 
晋蒲邑大夫公佗世卿。 
晋大夫下门聪。 
小狐氏。 
大戎氏。 
楚季氏、楚若敖生楚季，因氏焉。陈大夫有楚季融。 
季融氏、楚廉生季融，子孙氏焉。 
子午氏、楚公子午之后。齐大夫有子午明。 
它氏、楚平王孙有田公它成。 
强氏、芈姓，若敖生强，因氏焉。 
班氏、芈姓，强生班，因氏焉。 
庆〔父〕氏、楚大夫庆父之后，庆〔父〕籍为楚工正。 
伍氏、楚伍参之后，支孙以为氏。 
恒氏、楚大夫恒思公之后。 
楚大夫涉其帑。 
大季氏、郑穆公生大季子孔志父之后。 
冯、姬姓，郑大夫冯简子之后。 
郑有子师仆。 
去疾氏、郑穆公子去疾之后，去疾、字子良，又有良氏。 
郑大夫封父弥真。 
秦公子金之后，有公金氏。 
仲行氏、秦三良仲行之后。 
燕惠公族羌子孙宪，为邵皓氏。 
魏公族有差师氏。 
何氏。 
君新。蟜疵。 
3.5《谥法》 
昔周公旦、太公望，相嗣王以制谥法。 
德象天地称帝，仁义所生称王。翼善传圣曰尧，仁圣盛明曰舜，慈惠爱民曰文，强理劲直曰武。 
3.6《居》 
舜居饶内。 
禹都阳城。 
契居蕃，昭明居砥石，相土徙商邱，太甲徙上司马。 
宋衷曰：相土就契封于商。《春秋传》曰：「阏伯居商邱，相土因之。」宋更曰睢阳，上司马在邺西南。 
武王在酆鄗。懿王徙犬邱。 
宋衷曰：懿王自镐徙都犬邱，一曰废邱，今槐里是也。 
周公居少昊之虚，炀公徙鲁。 
宋衷曰：今鲁国。 
召公居北燕。桓侯徙临易。 
宋衷曰：有南燕，故云北燕。临易、今河闲易县是也。 
吴孰哉居藩篱，孰姑徙句吴。诸樊徙吴。 
宋衷曰：孰哉、仲雍字，藩篱、今吴之余暨也，孰姑、寿梦也，句吴、太伯始所居地名。 
叔度居上蔡。 
宋衷曰：胡徙居新蔡，平侯徙下蔡。 
戴公居漕。成公徙濮阳。 
宋衷曰：康叔从康徙封卫，卫即殷虚定昌之地，畿内之康，不知所在也，濮阳、帝邱地名。 
唐叔虞居鄂。 
宋衷曰：鄂地、今在大夏。 
郑桓公居棫林，徙拾，文公徙郑。 
宋衷曰：棫林与拾皆旧地名，郑、即新郑也，栎、今颍川阳翟县。 
楚鬻熊居丹阳，武王徙郢。 
宋衷曰：丹阳在南郡枝江县，〔今〕南郡江陵县北有郢城。 
邾颜居邾，肥徙郳。 
宋衷曰：邾颜别封小子肥于郳，为小邾子。 
毕万居魏，魏武子居魏，悼子徙霍，昭子徙安邑。 
宋衷曰：霍、地名，今河东彘县也。 
景子居平阳。 
宋衷曰：今河东平阳县。 
成季徙原。 
宋衷曰：今鴈门平原县也。 
中山武公居顾，桓公徙灵寿。 
西周桓公名揭，居河南。东周惠公名班，居洛阳。 
3.7《作》 
3.7.1《五帝时制作》 
燧人造火。 
伏牺制俪皮嫁娶之礼。 
伏羲造琴瑟。 
芒作网。 
芒氏作罗。 
宋衷曰：芒、庖牺臣。 
女娲作笙簧。 
宋均曰：女娲、黄帝臣也。 
随作竽。 
随作笙。 
宋衷曰：随、女娲氏之臣。 
神农作琴，神农作瑟。 
巫彭作医。 
垂作规矩准绳，垂作耒。垂作耜，垂作耨，垂作铫。 
宋衷曰：垂、神农臣，铫、刈也。 
蚩尤以金作兵器。 
宋衷曰：蚩尤、神农臣也。蚩尤作五兵，戈、矛、戟、酋矛、夷矛，黄帝诛之涿鹿之野。涿鹿在彭城南。 
宿沙作煮盐。 
宋衷曰：宿沙卫、齐灵公臣，齐滨海，故得为鱼盐之利。 
黄帝造火食旃冕。 
宋均曰：通帛为旃。 
宋衷曰：冕、冠之有旒者。 
黄帝作宝鼎三。 
黄帝使羲和占日，常仪占月，臾区占星气，伶伦造律吕，大挠作甲子，隶首作算数，容成综此六术，着调历。
宋衷曰：皆黄帝史官也，黄帝世，伶伦作乐说之。 
黄帝使伶伦造磬。倕作锺。 
沮诵、苍颉作书。 
宋衷曰：黄帝之世，始立史官，苍颉、沮诵居其职。为黄帝左右史。 
史皇作图。 
宋衷曰：史皇、黄帝臣也，图、谓画物象也，史皇、苍颉同阶。 
伯余制衣裳。胡曹作冕。胡曹作衣。 
于则作屝履。 
宋衷曰：于则、黄帝臣，草屦曰屝，麻皮曰履。 
雍父作舂。雍父作杵臼。 
宋衷曰：雍父、黄帝臣也。 
夷牟作矢，挥作弓。 
宋衷曰：夷牟、挥皆黄帝臣也。 
胲作服牛。 
共鼓、货狄作舟。 
乌曹作博。 
祝融作市。 
宋衷曰：祝融、颛顼臣，为高辛氏火正。 
尧修黄帝乐，名《咸池》。 
尧使禹作宫室。 
鲧作城郭。 
伯夷作刑，皋陶制五刑。 
咎繇作耒耜。 
后益作占岁之法。 
化益作井。 
宋衷曰：化益、伯益也，尧臣。 
巫咸作筮。巫咸作鼓。巫咸作医。 
宋衷曰：巫咸、尧臣也，以鸿术为帝尧之医。 
夷作鼓。 
毋句作磬。 
舜造箫。 
夔作乐。垂作钟。 
叔造磬。 
3.7.2《三王时制作》 
仪狄始作酒醪、变五味。 
少康作箕帚。杜康造酒。少康作秫酒。 
季杼作甲。杼作矛。 
宋衷曰：少康子舆，名杼也。甲、铠也。 
奚仲作车。腊作驾。相土作乘马。 
昆吾作陶。 
逢蒙作射。 
微作禓五祀。 
纣作玉床。 
武王作翣。 
宋均曰：翣、武饰也。 
暴辛公作埙，苏成公作篪。 
宋均曰：暴、圻内国，辛公、周平王时诸侯，作埙，有三孔。为埙久矣，此掌其官也。苏成公、平王时诸侯，造篪，吹孔有觜如酸枣。篪以竹为之，长尺四寸，有八孔。 
秦穆公作沐。 
鲁昭公作玺。 
鲁昭公作弁。 
宋均曰：制素弁也。 
公输般作硙。 
公叔文子作輗轴。 
韩哀作御。 
宋衷曰：韩哀、韩文侯也，时已有御，此复言「作」者，加其精巧也。

### 4 茆泮林辑本《世本》

4.1《帝王世本》 
4.1.1《黄帝》 
黄帝娶于西陵之女，谓之累祖，产青阳及昌意。黄帝娶西陵氏女为妃，名累祖。 
4.1.2《少皞》 
少皞是黄帝之子，金天氏少皞，青阳即是少皞，黄帝之子，代黄帝而有天下，号曰金天氏。少昊名挚，少昊、黄帝之子，名契，字青阳，黄帝没，契立，王以金德，号金天氏，同度量，调律吕，封泰山，作九泉之乐，以鸟纪官。 
宋衷曰：（元）〔玄〕嚣青阳，即少昊也，又曰：（元）〔玄〕嚣青阳，是为少昊，继黄帝而立者，而史不叙，盖少昊金德王，非五运之次，故叙五帝，不数之也。 
4.1.3《颛顼》 
颛顼是黄帝之孙。黄帝生昌意，昌意生颛顼。昌意生高阳，是为帝颛顼，颛者、专也，顼者、正也，言能专正天之道也。 
宋衷曰：颛顼名高阳，有天下号也。 
颛顼母、浊山氏之子，名昌仆。颛顼娶于滕坟氏之子，谓女禄，是生老童。 
宋衷曰：滕坟、国名。 
颛顼生偁，偁生卷章。高阳生称，称生卷章，卷章生黎。老童娶于根水氏，谓之骄福，生重及黎。老童生重黎及吴回。 
4.1.4《陆终六子》 
陆终娶鬼方氏之妹，谓之女隤，是生六子，孕三年，启其左胁，三人出焉；破其右胁，三人出焉。 
其一曰樊，是为昆吾，昆吾者、卫是也。 
宋衷曰：昆吾、国名，己姓所出。 
二曰惠连，是为参胡，参胡者、韩是也。 
宋衷曰：参胡、国名，斯姓，无后。 
三曰籛铿，是为彭祖，彭祖者、彭城是也。姓籛，名铿，在商为守藏吏，在周为柱下史，寿八百岁。 
四曰求言，是为会人，会人者、郑是也。 
宋衷曰：求言、名也，妘姓所出，郐国也。 
其五曰安，是为曹姓，曹姓者、邾是也。 
宋衷曰：安、名也，曹姓者、诸曹所出也。 
六曰季连，是为芈姓，芈姓者、楚是也。 
宋衷曰：季连、名也，芈姓、诸楚所出，楚之先。 
4.1.5《帝喾》 
喾、黄帝之曾孙。 
帝喾卜其四妃之子，皆有天下，上妃有邰氏之女，曰姜嫄，而生后稷；次妃有娀氏之女，曰简狄，而生契；次妃陈锋氏之女，曰庆都，生帝尧；下妃娵訾氏之女，曰常仪，生挚。帝喾上妃有邰之女，曰姜原。 
宋衷曰：高辛、地名，因以为号，喾、名也。 
4.1.6《帝尧》 
尧是黄帝（曾）〔玄〕孙，黄帝生（元）〔玄〕嚣，（元）〔玄〕嚣生侨极，侨极生帝喾，帝喾生尧。帝尧为陶唐氏。帝尧娶散宜氏之子，谓之女皇，女皇生丹朱。 
宋衷曰：是生丹朱。 
4.1.7《帝舜》 
舜是黄帝八代之孙。舜为高阳五世孙。颛顼生穷系。 
宋衷曰：一云穷系、谥也。 
帝舜有虞氏，配以盲，娅以罃，盲即娥皇，字娥娙，罃即女英。 
舜时西王母献白环及玦。 
4.1.8《夏》 
颛顼生鲧，鲧为颛顼子，鲧娶有辛氏〔女〕，谓之女志，是生高密。 
宋衷曰：高密、禹所封国。 
颛顼生?，?生高密，是为禹也。禹娶涂山氏〔女〕，名女娲。 
启、禹子。 
帝杼。 
帝芬。 
帝降。 
帝皋生发及桀。帝皋生发及履癸。履癸、一名桀。 
宋衷曰：帝皋墓在殽南陵。 
4.1.9《殷》 
契是帝喾子。 
契生昭明，昭明生相土，相土生昌若，昌若生曹圉，曹圉生根国，根国生冥。 
宋衷曰：冥为司空，勤其官事，死于水中，殷人郊之。 
冥子核。 
汤名天乙。 
太甲、汤孙。太甲、太丁子。 
太甲崩，子沃丁立。 
小甲、太庚子。 
仲丁是太戊之子。 
河亶甲、仲丁弟也。 
祖乙、河亶甲子。 
祖乙崩，子祖辛立；崩，子开甲立；崩，弟祖丁立；崩，开甲之子南庚立；崩，祖丁子阳甲立；崩，弟盘庚立。 
盘庚崩，弟子辛立；崩，弟小乙立；崩，子武丁立。 
祖辛。 
纣伐有苏，有苏人以妲己女焉，纣爱妲己，妲己之言是从，武王杀之，斩以（元）〔玄〕戈，悬之小白旗。 
4.1.10《周》 
后稷生不（窟）〔窋〕，不（窟）〔窋〕生鞠陶，鞠陶生公刘，公刘生庆节，庆节生皇仆，皇仆生差弗，差弗生毁揄，毁揄生公非，公非生高圉，高圉生亚圉，亚圉生组绀，组绀生太王亶父，亶父生季历，季历生文王。
宋衷曰：高圉、能率稷者也，周人报之。 
成王生康王，康王生昭王。康王生昭王。 
宋衷云：昭王南伐楚，辛由靡为右，涉汉中流而陨，由靡承王，遂卒不复，周乃侯其后于西翟。 
昭王生穆王，穆王生恭王。恭王名伊扈。 
恭王生懿王及孝王。恭王生懿王，懿王名坚。 
孝王生夷王，夷王生厉王。懿王崩，弟孝王立；孝王崩，懿王太子燮立，是为夷王。 
4.1.11《共和》 
宋衷曰：齐武公十年，宣王大臣共行政，故号曰共和，十四年，宣王即位。 
平王生桓王林，林生庄王佗，佗生僖王胡齐，齐生惠王凉，凉生襄王郑，郑生顷王巨。 
刘夏逆王后于齐。 
巨生匡王班及定王瑜，瑜生简王夷，夷生灵王泄心，心生景王贵，贵生悼王猛及敬王匄。 
敬王崩，贞王介立；贞王崩，元王赤立。 
敬王崩，在鲁哀公十九年。鲁哀公二十七年，定王介崩，子元王赤立。 
宋衷注引《太史公书》，元王仁生贞王介，与《世本》不相应，不知谁是。 
4.1.12《威烈王》 
宋衷曰：威烈王葬洛阳城中东北隅。 
4.1.13《赧王》 
宋衷曰：赧、谥。 
4.1.14《武公》 
宋衷曰：谥曰西周武公。 
4.2《诸侯世本》 
4.2.1《鲁》 
伯禽生炀公熙、考公就，熙生微公弗、幽公圉，弗生献公具、厉公翟，具生武公敖、慎公（摰）〔挚〕。 
孝公生惠公弗皇，弗皇生隐公，隐公名息姑。 
桓公名轨。 
愍公名启方。 
昭公名稠。 
哀公蒋生悼公宁，宁生元公嘉，嘉生穆公不衍。 
平公名旅。 
愍公。 
4.2.2《齐》 
太公望生丁公伋，伋生乙公得，得生?公慈母，慈母生哀公不臣。 
宋衷曰：哀公荒淫田游，作《还》诗以刺之也。 
胡公。 
宋衷曰：其党周马繻人，将胡公于贝水杀之，而山自立也。 
成公说。 
庄公赎。 
齐侯潘、齐昭公也。 
灵公名环。 
庄公名光。 
景公名杵臼。 
平公敬。 
4.2.3《晋》 
宋衷曰：唐叔已下五代无年纪。 
武侯曼期。 
厉侯辐。 
献侯苏。 
穆侯名弗生。 
鄂侯。 
武公庄伯子。 
定公名午。 
出公名凿。 
昭公（名）〔生〕桓子（雝）〔雍〕，（雝）〔雍〕生忌，忌生懿公骄。 
幽公生烈成公止。 
宋衷曰：太史公书：幽公柳之时，晋衰，反朝韩、赵、魏之君。 
孝公倾。 
静公俱。 
4.2.4《秦》 
伯益之后，附庸。 
缪公名任好。 
秦伯稻、秦共公也。 
秦伯、秦桓公也。 
景公名后伯车。 
灵公立十年。 
简公名悼子，即刺龚公之子，怀公弟也。 
少主。 
元献公立二十二年。 
武烈王十九而立，立三年。 
昭王名侧。 
秦始皇政生于赵，故曰赵政。 
宋衷曰：以正月旦生，故名正。 
4.2.5《楚》 
陆终娶于鬼方氏之妹，谓之女嬇，是生六子。 
六曰季连，是为芈姓，季连者、楚是也。 
宋衷曰：季连、名也，芈姓、诸楚所出。 
熊渠〔立其〕长子庸为句袒王。熊渠封其中子红为鄂王，少子疵为就章王。 
楚武王。 
楚武王墓在豫章新息。 
康王名招。 
考烈王熊完。 
4.2.6《宋》 
宋庄公冯、穆公之长子。 
4.2.7《卫》 
康叔、周公弟。 
康伯名髡。 
宋衷曰：即王孙牟也，事周康王为大夫。 
挚伯。 
箕伯。 
武公、康叔九世孙。 
公子留。 
戴公名申。 
悼公虔。 
敬公费。 
敬公生桡公舟。 
公子虔。 
圣公驰。 
成侯名不逝。 
4.2.8《陈》 
陈遂、舜后。 
宋衷曰：虞思之后，箕伯直柄中衰，殷汤封遂于陈，以为舜后。 
陈侯跃、厉公也。 
陈侯朔、陈共公也。 
4.2.9《蔡》 
平侯者、灵侯般之孙，太子友之子。 
4.2.10《曹》 
曹国、伯爵，振铎、文王之子，封于曹。 
悼伯卒，弟露立，谥靖公。 
4.2.11《郑》 
周宣王二十二年，封庶弟友于郑。 
郑伯费、郑悼公。 
4.2.12《燕》 
穆公、康公之十六世孙。 
宣侯。 
桓侯。 
闵公。 
燕王喜。 
4.2.13《吴》 
夷昧及僚，夷昧生光。 
夫差、吴子光之子。 
4.2.14《》 
殷汤封夏后于，周又封之。 
惠公。惠公生成公及桓公，惠公立十八年，生成公及桓公；成公立十八年，桓公立十七年，桓公是成公之弟，成公卒而桓公立。 
4.2.15《滕》 
错叔绣、文王子，错叔绣封滕。 
隐公之后，仍有六世为君。 
考公麇、与文公之父定公相直，其子元公宏，与文公相直。 
齐景公亡滕。 
4.2.16《韩》 
景子名处。 
武侯。 
懿侯。 
韩宣王、昭侯之子也。 
桓惠王。 
4.2.17《赵》 
敬侯名章。 
成侯名种。 
肃侯名语。 
孝成王丹生悼襄王偃，偃生今王迁。 
4.2.18《魏》 
驹生文侯斯，桓子生文侯斯。 
惠王子名嗣，襄王名嗣。 
昭王名遫，昭王名遫、襄王之子也。 
惠王生襄生，襄王生昭王。 
安僖王名圉，安僖王生景愍王午。 
4.2.19《田齐》 
宣王名辟疆、威王之子也。 
愍王名遂。 
4.2.20《莒》 
周兴，封黄帝之后于祁，而置莒后舆期于始都计斤，十一世兹丕归莒，至纪公复己姓。 
4.2.21《邾》 
邾子貜且、邾定公也。 
4.2.22《随》 
随、国名。 
4.2.23《郐》 
会人、即桧之祖也。 
4.2.24《舒鲍》 
小国。 
4.2.25《空桐》 
商后国。 
4.2.26《黎》 
4.2.27《比》 
4.2.28《髦》 
4.2.29《朸》 
4.2.30《段》 
4.2.31《瓦》 
4.2.32《铁》 
4.2.33《蜀》 
蜀之为国，肇自人皇。蜀无姓，相承云黄帝后。 
4.3《卿大夫世本》 
4.3.1《鲁》 
臧氏。 
僖伯名彄、字子臧，孝公之子，孝公生僖伯彄，彄生哀伯达，达生伯氏瓶，瓶生文仲辰。 
臧会、臧顷伯也，宣叔许之孙，与昭伯赐为从父昆弟也。 
厚氏。 
孝公生惠伯革，其后为厚氏。 
郈昭伯名恶，鲁孝公之后，称郈氏。 
施氏。 
施伯、鲁惠公孙。 
仲孙氏。 
庆父生穆伯敖，敖生文伯谷，谷生献子蔑。献子蔑生孝伯，孝伯生惠伯，惠伯生昭伯，昭伯生景伯。 
仲孙貜生南宫绦。敬叔与懿子皆孟僖子之子。敬叔、桓公七世孙，惠伯是桓六世孙。鲁孟僖子生阅，号南宫敬叔，叔生路，路生会，会生虔，为南宫氏。 
叔孙氏。 
桓公生僖叔牙，牙生戴伯兹，兹生庄叔得臣，臣生穆叔豹，豹生昭子婼，婼生成子不敢，敢生武仲州仇。州仇、叔牙六世孙，叔孙不敢子也。 
桓公生僖叔牙，叔牙生武仲休，休生惠伯彭，彭生皮，为叔仲氏。 
季孙氏。 
公子友生齐仲，齐仲生无逸，无逸生行父，行父生夙，季友生仲无佚，佚生行父，行父、季友之孙，故以季孙为氏，死谥曰文子。 
季悼子纥生平子意如，意如生桓子斯，斯生康子肥。 
季悼子之子公甫靖。悼子纥生穆伯靖。季悼子纥生穆伯，穆伯生文伯歜，文伯歜生成伯，成伯生顷，为公父氏。 
仲氏。 
仲遂、鲁庄公之子，东门襄仲。述产子家归父及昭子子婴。 
子叔氏。 
叔肸生声伯婴齐，齐生叔老，老生叔弓。叔弓生定伯阅，阅生西巷敬叔，叔生成子还。鲁文公生惠伯叔肸，叔肸生声伯婴齐，婴齐生叔老子叔，子叔生叔弓，叔弓生仲南文楚及伯张穆伯定伯，为子叔氏。 
4.3.2《齐》 
国氏。 
懿伯生贞孟，贞孟生成伯高父。 
高氏。 
敬仲生庄子，庄子生倾子，倾子生宣子，宣子生厚，厚生止，敬仲生庄子，庄子生倾子，倾子之孙武子偃，倾子之孙酀。 
管氏。 
管庄仲〔山〕产敬仲夷吾，夷吾产武子鸣，鸣产桓子启方，启方产成子（豫）〔孺〕，（豫）〔孺〕产庄子卢，卢产悼子其夷，〔其〕夷产襄子武，武产景子（能陟）〔耐涉〕，（陟）〔耐涉〕产（带）〔微〕，凡（九）〔十〕代。 
陈氏。 
夷孟思。 
闽孟克（芷）。 
陈桓子宇产子亹，亹产子献，献（生）〔产〕鞅。 
僖子生昭子庄、简子齿、宣子（共）〔其〕夷、穆子安、廪邱子凿兹、芒子盈、惠子得。陈僖子乞产成子常、简子齿、宣子（共）〔其〕夷、穆子安、廪邱子尚医兹、子芒盈，惠子得。 
成子常生襄子班，班生庄子伯。 
闾邱氏。 
齐闾邱产生婴，婴生欧，欧生茎，茎生施。 
4.3.3《晋》 
栾氏。 
栾叔宾父。 
（却）〔郄〕氏。 
（却）〔郄〕豹生冀芮，芮生缺，缺生克。豹生义，义生扬，扬生州。豹生义，义生步扬，扬生蒲城鹊居，居生至。 
韩氏。 
韩万、曲沃桓叔之子，韩万、庄伯弟，桓叔生子万，万生求伯，求伯生子舆，舆生献子厥，韩万生赇伯，赇伯生定伯，生舆，舆生献子厥。 
平子名顷、宣子子也。 
子名不信。 
庄子名庚。 
武子名启章、康子子。 
晋韩厥生无忌，无忌生襄，襄生鲁，为韩言氏。 
赵氏。 
公明生赵夙。公明生共孟及赵夙，夙生成季衰，衰生宣孟盾，赵夙为衰祖，穿为夙之曾孙。 
景叔名成。 
代成〔君〕子起即襄子之子。 
襄子子桓子，桓子名嘉、襄子之子。 
魏氏。 
毕万生芒季，芒季生武仲州。万生芒，芒生季，季生武仲州，州生庄子降，降生献子荼，荼生子取，取生襄子多，多生桓子驹。 
孺子?是魏驹之子。 
荀氏。 
晋大夫逝遨生桓伯林父，林父生宣伯庚，庚生献伯偃，偃生穆伯吴，吴生寅。本姓荀，自荀偃将中军，〔晋改中军〕曰中行，因氏焉。元与智氏同祖逝遨，故智氏亦称荀。 
逝遨生庄子首，首生武子罃，罃生庄子朔，朔生悼子盈，盈生文子栎，栎生宣子申，申生智伯瑶。 
程郑、荀氏别族。 
士氏。 
士蒍生士伯缺，缺生士会，会生士?。晋大夫隰叔之子、士蒍之后，蒍生成伯缺，缺生武子会，会生文叔?，?生宣叔匄，匄生献子鞅，鞅生吉射。 
籍氏。 
黡生司空颉，颉生南里叔子，子生叔正官伯，伯生司徒公，公生曲沃正少襄，襄生司功大伯，伯生侯季子，子生籍游，游生谈，谈生秦。 
羊舌氏。 
叔向兄弟有季夙。 
4.3.4《卫》 
孙氏。 
孙氏出于卫武公，至林父八世。 
公叔氏。 
献公生成子当，当生文子拔，拔生朱。 
公孟氏。 
灵公之子字公孟、名彄。 
司寇氏。 
灵公生昭子郢，郢生文子木及惠叔兰，兰生虎，为司寇氏。 
将军文氏。 
文子生子瑕，瑕生卫将军文氏。 
赵氏。 
赵懿子兼生昭子举，举生赵阳。 
孔氏。 
庄叔达生得闾叔谷，谷生成叔烝鉏，鉏生顷叔罗，罗生昭叔起，起生文叔圉，圉生悝。 
4.3.5《宋》 
孔氏。 
宋愍公生弗甫何，弗甫何生宋父，宋父生正考父，正考父生孔父嘉，为宋司马，华督杀之而绝其世，其子木金父降为士，木金父生祁父，祁父生防叔，为华氏所偪，奔鲁为防大夫，故曰防叔。防叔生伯夏，伯夏生叔梁纥，叔梁纥生仲尼。孔父嘉生木金父，木金父生祁父，其子奔鲁为防叔，防叔生伯夏，伯夏生叔梁纥，叔梁纥生仲尼。 
仲尼圬顶，反首，张面，四十有九表，堤眉，谷窍，参臂，骈胁，腰大十围，长九尺有六寸，时谓长人，后数世皆一子。 
华氏。 
宋督是戴公之孙，好父说之子，华父是督之字。华督生世子家，家生秀老，老生司徒郑，郑生司徒喜。华督生世子家，家生华孙御事，事生华元右师。 
乐氏。 
戴公生乐甫术，术生硕甫泽，泽生季甫，甫生〔子〕仆伊与乐豫。戴公生乐甫术，术生硕甫泽，泽生夷甫须，须生大司寇吕。戴公生乐甫术，术生石甫愿绎，绎生夷甫倾，倾生东乡克，克生西乡士曹，曹生子罕喜。 
乐惧、戴公六世孙。 
皇氏。 
皇父、戴公子。 
仲氏。 
庄公生右师（戌）〔戊〕，（戌）〔戊〕生司城师。 
公孙名固为大司马。 
鳞氏。 
桓公生公子鳞，鳞生东乡矔，矔生司徒文，文生大司寇子奏，奏生小司寇朱。 
向氏。 
桓公生向父，生司城訾守，守生小司寇鳣及合左师。向（戍）〔戌〕生东邻叔子超，超生左师眇，眇即向巢也，魋是巢之弟。 
荡氏。 
公孙寿生大司马虺，虺生司马泽。 
4.3.6《郑》 
子罕氏。 
郑穆公子喜字子罕，罕生子展舍之，舍之生子皮虎，或作子轩氏。 
子驷氏。 
子游、子瑕并公孙夏之子。 
子国氏。 
郑穆公生子国发，发生子产侨简成子，侨生子思参，参生子玉珍，珍生子乐卑显庄子，为子国氏。 
4.3.7《陈》 
针氏。 
针宜咎、陈针子八世孙。 
夏氏。 
宣公生子夏，夏生御叔，叔生征舒，舒生惠子晋，晋生御寇，寇生悼子啮。 
4.3.8《楚》 
蒍氏。 
艾猎、叔敖之兄，蒍艾猎是叔敖之兄，冯是艾猎之子。 
屈氏。 
屈荡、屈建之祖父。 
阳氏。 
穆王生王子扬，扬生尹，尹生令尹匄。 
沈氏。 
楚县〔公〕叶公子高，叶公名诸梁、楚大夫，食采于叶，僭称公。 
4.4《世本氏姓篇》 
姜姓。 
炎帝、姜姓，炎帝神农氏。 
向、姜姓。 
州国、姜姓。 
齐、姜姓。 
许州向申、姜姓也，炎帝后。 
姬姓。 
召、芮、毕、卫、毛，姬姓。 
息国、姬姓。 
芮、魏皆姬姓。 
随国、姬姓。 
荀、贾皆姬姓。 
晋、鲁、卫、郑、曹、滕，姬姓。 
鲜虞、姬姓，白狄也。 
唐、姬姓之国。 
沈、姬姓。 
霍国、姬姓。 
冯、姬姓，郑大夫冯子后。 
己姓。 
己姓、出自少皞。 
莒、己姓，自纪公以下为己姓。 
任姓。 
任姓：谢、章、薛、舒、吕、祝、终、泉、毕、过。谢、任姓，黄帝之后。章、任姓之国。薛、任姓，夏奚仲封薛，周有薛侯，其后为氏。舒、任姓，吕、任姓，祝、任姓，终、任姓，泉、任姓，毕、任姓，过、任姓。
姞姓。 
燕国、姞姓。 
密须、商时姞姓之国。 
姚姓。 
帝舜、姚姓，舜姓姚氏。 
姒姓。 
有扈氏、与夏同姓。 
彤、姒姓之国。 
杞、姒姓。 
斟灌氏、斟鄩氏，夏同姓诸侯。 
有南氏。 
弗氏。 
莘国、姒姓，夏禹之后。 
子姓。 
子姓：殷时来、宋、空同、黎、比、髦、目夷、萧。宋、子姓，北殷、子姓，空同、子姓，北旄、子姓。 
偃姓。 
偃姓：舒庸、舒蓼、舒鸠、舒龙、舒鲍、舒龚。舒蓼、偃姓，皋陶之后。舒鲍、偃姓国。 
蓼、六皆偃姓。 
嬴姓。 
黄、嬴姓，江、黄二国并嬴姓。 
徐、奄二国皆嬴姓，徐、嬴姓。 
终黎、嬴姓之国。 
应劭曰：氏姓。注云：有姓终黎者是也。 
锺离、嬴姓，与秦同祖，其后因封为姓。 
淮夷、嬴姓。 
己姓。 
昆吾、古己姓国，夏时诸侯伯祝融氏之后。 
董姓。 
参氏、董姓，陆终第二子参胡后。 
防姓。 
豕韦、防姓。 
姓籛、名铿，在商为守藏吏，在周为柱下史，年八百岁。 
妘姓。 
夷、妘姓。 
偪阳、妘姓，是祝融之孙，陆终第四子求言之后。偪阳、妘姓国，为晋所灭，子孙因氏焉。 
鄅为妘姓。 
寒、妘姓。 
曹姓。 
邾、小邾，曹姓。 
芈姓。 
越、芈姓也，与楚同祖者也。 
熊姓。 
罗、熊姓。 
归姓。 
胡、归姓，胡、子国，归姓。 
允姓。 
鄀、允姓国，昌意降居为侯。 
允格、允姓国。 
曼姓。 
邓为曼姓。 
公父氏。 
鲁季悼子纥生穆伯，穆伯生文伯歜，文伯歜生成伯，成伯生顷，顷为公父氏。 
中行氏。 
晋荀逝遨生桓子林父，将中行，为中行氏。 
妫氏。 
帝舜之后，舜生妫汭，子孙氏焉。 
差师氏。 
魏公族有差师氏。 
师子氏。 
郑有师子濮。 
司城氏。 
宋戴公生东乡克，孙乐喜为司城氏，陈哀公子邾胜之后，亦为司城氏。 
司寇氏。 
卫灵公子郢，子孙为司寇亥之后。 
司功氏。 
晋大夫司功景子，其先士匄也，因官氏焉。 
詹葛氏。 
有熊氏之后焉，詹葛氏。 
齐季氏。 
齐襄公子季奔楚，因氏焉，鲁有大夫齐季窥。 
西陵氏。 
春秋时有大夫西陵羔。 
韩言氏。 
晋韩厥生无忌，无忌生襄，襄生鲁，为韩言氏。 
安是氏。 
老童娶安是女。 
强梁氏。 
卫将军文子生慎子会生强梁，因氏焉。 
常寿氏。 
宋大夫，景公时有常寿邦。 
乘氏。 
乘睢、古贤人。 
曾氏。 
夏少康封少子曲烈于鄫，春秋时为莒所灭，鄫太子巫仕鲁，去邑为曾氏。 
南宫氏。 
孟僖子孙阅，号南宫敬叔，叔生路，路生会，会生虔，为南宫氏。 
甘士氏。 
宋司徒华定甘士氏，周卿士甘平公为王卿士，后氏焉。 
子叔氏。 
鲁文公生惠伯叔肸，叔肸生声伯婴齐，婴齐生叔老子叔，子叔生叔弓，叔弓生仲南文楚及伯张穆伯定伯，为子叔氏。 
子革氏。 
宋司城子革之后，又曰：季平子支孙为子革氏。 
子尚氏。 
陈僖子生廪邱子尚意兹，因氏焉。 
子郢氏。 
卫公族昭子郢之后。 
子午氏。 
楚公子午之后。 
子献氏。 
陈桓公孙子献之后。 
子荡氏。 
宋威公生子荡，因氏焉。 
子工氏。 
齐顷公子子（公）〔工〕之后。 
子扬氏。 
季桓子生穆叔，其后为子扬氏。 
子芒氏。 
陈僖子生子芒盈，因氏焉。 
史晁氏。 
卫史晁之后，卫有史朝朱驹。 
楚季氏。 
楚若敖氏生楚季，因氏焉，陈大夫有楚季融。 
楚鸠氏。 
马师氏。 
郑穆公有马师之官，马师颉、马师朔、马师黥。 
右师氏。 
宋武公生公子中，代为右师，因氏焉。 
右史氏。 
古者右史记事，因氏焉，周右史戍。 
仲行氏。 
宋有仲行寅，晋大夫有仲行氏。 
季融氏。 
楚廉生季融，子孙氏焉。 
季随氏。 
周八士季随之后。 
季婴氏。 
晋楼委婴之后。 
大季氏。 
郑穆公生大季子、孔志父之后。 
邵皓氏。 
惠公族子孙宪为邵皓氏。 
门氏。 
陈父之后，楚大夫有门杨。 
叔向氏。 
晋羊〔舌〕肸字叔向，因氏焉。 
叔夙氏。 
羊舌职生叔夙，为叔夙氏。 
不夷氏。 
宋不夷甫须之后。 
伯宗氏。 
晋孙伯起生伯宗，因氏焉。 
巴氏。 
巴子国、子孙以国为氏。 
荚氏。 
荚成僖子、晋大夫也。 
狐邱氏。 
晋大夫狐邱林之后。 
闾邱氏。 
廪邱氏。 
齐大夫廪邱子之后。 
东乡氏。 
宋大夫东乡为人之后。 
西乡氏。 
宋大夫西乡错之后。 
州氏。 
晋豹孙步杨生州，因氏焉。 
少施氏。 
鲁惠公子施父之后。 
子干氏。 
齐公子都字子干之后。 
子泉氏。 
齐顷公之子公子湫字子泉之后。齐大夫渊湫。 
子占氏。 
陈桓公生书字子占之后。 
根水氏。 
老童娶根水氏。 
嚣氏。 
（元）〔玄〕嚣之后。 
述氏。 
鲁大夫仲述之后。 
季（婴）〔夙〕氏。 
晋靖侯孙季夙之后。 
大狐氏。 
晋大夫大狐伯生突生饶为大狐氏，其后大狐容为晋大夫。 
大戊氏。 
晋公子大戊教昭为原大夫。 
去疾氏。 
郑穆公子去疾之后，去疾字子良，又有良氏，（取）〔所〕以别族。 
季老氏。 
宋华氏有华季老，子孙氏焉。 
泥氏。 
宋大夫卑泥之后。 
方叔氏。 
鼓方叔之后。 
庆父氏。 
楚大夫庆父之后。 
韩余氏。 
韩宣子余子之后，因氏焉。 
干献氏。 
宋司徒华定后为干献氏。 
将军氏。 
卫灵公子昭生子郢生文子才芳为将军氏。 
右师氏。 
宋庄公生公子申世为右师氏。 
伍参氏。 
楚伍参之后，支孙以为氏。 
班氏。 
芈姓、强生班，因氏焉。 
强氏。 
芈姓，若敖生强，因氏焉。 
尹文氏。 
齐有尹文子，著书五篇。 
恒氏。 
楚大夫恒思公之后。 
瞻葛氏。 
宋景公时有瞻葛祁为大夫。 
甫爽氏。 
宋大夫甫爽之后。 
公旗氏。 
齐威王时有左执法公旗藩。 
公他氏。 
有蒲邑大夫公他世卿，其先以王父字为氏。 
公牵氏。 
齐公子牵之后有公牵氏。 
公襄氏。 
鲁大夫公襄昭，鲁襄公太子子野之后。 
公金氏。 
秦公子金之后有公金氏。 
公朱氏。 
宋公子朱之后。 
厘子氏。 
出自厘子观起之后，楚大夫有厘子班。 
车遽氏。 
齐有临淄大夫车遽氏。 
宪氏。 
卫公族之孙宪为宪氏。 
师氏。 
卫公族有师氏。 
唐孙氏。 
祁姓唐尧之后，其孙仕晋，自为唐孙氏。 
承氏。 
卫大夫承之后。 
雠子氏。 
陈威公生昭子来将，孙卑为雠子氏。 
子游氏。 
郑穆公生子偃字子游之后。 
子孔氏。 
郑穆公生〔公〕子（喜）〔嘉〕字子孔之后。 
子士氏。 
鲁叔孙成子生齐季为子士氏。 
子寤氏。 
季平子生昭伯寤，其后为子寤氏。 
子石氏。 
陈威子生〔子〕石难，自别为子石氏。 
子穆氏。 
陈僖子生子穆安，因为子穆氏。 
子然氏。 
郑穆公子子然之后。 
子沮氏。 
陈烈子生子沮与，后为子沮氏。 
子襄氏。 
齐桓公子子襄之后。 
子季氏。 
楚公族子季氏。 
子成氏。 
鲁季平子生子成叔彭侯之后。 
卷子氏。 
卫文公后卷子子州氏焉。 
雍门氏。 
齐顷公生子夏胜，以所居为雍门氏。 
（李）〔季〕騧氏。 
周八士季騧之后。 
大公氏。 
大公叔。 
下门氏。 
晋有大夫下门聪。 
涉其氏。 
楚大夫有涉其氏，春秋涉其帑是也。 
融氏。 
祝融之后，又复姓融夷氏，祝融后董父之（允）〔胤〕，以融夷为氏。 
罗氏。 
夏有武罗，其后氏焉。 
赐氏。 
齐大夫子赐之后。 
墨夷氏。 
宋襄公子墨夷须为大司马，其后有墨夷皋。 
它氏。 
楚平王孙有田公它成。 
老成氏。 
宋有大夫老成方。 
阳氏。 
阳侯。 
宋衷曰：阳侯、伏牺之臣，盖大江之神者。 
封父氏。 
郑大夫封父弥真然。 
仇氏。 
公之氏。 
晋大夫公之文。 
公纪氏。 
卫有大夫左公子泄，右公子职。 
唐孙氏。 
齐大夫长孙修食邑于唐，其孙仕晋，后号唐孙氏。 
巴氏。 
樊氏。 
曋氏。 
相氏。 
郑氏。 
廪君之先，故出巫诞。巴郡南郡蛮，本有五姓，巴氏、樊氏、曋氏、相氏、郑氏，皆出于武落锺离山，其山有赤黑二穴，巴氏之子生于赤穴，四姓之子皆生黑穴，未有君长，俱事鬼神。廪君名曰务相，姓巴氏，与樊氏、曋氏、相氏、郑氏凡五姓俱出，皆争神，乃共掷剑于石，约能中者奉以为君，巴氏子务相乃独中之，众皆服，又令各乘土船，雕文画之而浮水中，约能浮者当以为君，余姓悉沈，惟务相独浮，因共立之，是为廪君，乃乘土船从夷水至盐阳，盐水有神女，谓廪君曰：「此地广大，鱼盐所出，愿留共居。」廪君不许。盐神暮辄来取宿，旦即化为飞虫，与诸虫群飞，掩蔽日光，天地晦冥，积十余日，廪君不知东西所向，七日七夜，使人操青缕以遗盐神，曰缨此，即相宜，云与女俱生，〔弗〕宜将去，盐神受〔缕〕而缨之，廪君即立阳石上，应青缕而射之，中盐神，盐神死，天乃大开，廪君于是君乎夷城，四姓皆臣之，世尚秦女。 
何氏。 
应劭曰：《氏姓》注云：以何氏为韩后。 
4.5《世本氏姓篇补遗》 
北唐氏。 
晋有高人隐于北唐，因以为氏。 
4.6《世本居篇》 
帝都。 
黄帝都涿鹿，涿鹿在鼓城南。 
舜居妫汭，妫虚在西城西北舜之居。 
夏。 
禹都咸阳，〔正当亳西也〕，及后乃徙安邑。禹都阳城，在大梁之南。 
殷。 
契居蕃。 
昭明居砥石，复迁商，相徙商邱，本颛顼之虚。 
宋衷曰：相土就契封于商。 
太甲从上司马，在邺西南。 
周。 
武王在酆鄗。 
懿王徙于犬邱。 
宋衷曰：懿王自镐徙都犬邱，一曰废邱，今槐里是也。 
厉王淫乱，出于彘。 
平王即位，徙居洛。 
敬王东居成周。 
赧王又徙居西周。 
西周桓公名揭，居河南；东周惠公名班，居洛阳。 
吴。 
吴孰哉居藩篱。 
宋衷曰：孰哉、仲雍字，藩篱、今吴之余暨也。 
孰姑徙句吴。 
宋衷曰：句吴、太伯始所居地名。 
注：孰姑、寿梦也，句吴、太伯始所居地名。 
诸樊徙吴。 
鲁。 
炀公徙鲁。 
宋衷曰：今鲁国。 
燕。 
召公居北燕。 
宋衷曰：有南燕，故云「北燕」。 
桓侯徙临易。 
宋衷曰：今河闲易县是也。 
蔡。 
蔡叔居上蔡。 
上蔡也，九江有下蔡，故称上。 
胡徙居新蔡。 
宋衷曰：胡徙居新蔡，以奉叔度祀，故名其地为新蔡。 
平侯徙下蔡。 
宋衷曰：平侯徙下蔡。 
晋。 
唐叔虞居鄂。 
宋衷曰：鄂地、今在大夏。 
卫。 
宋衷曰：今定昌也。康叔从康徙封卫，卫即殷虚定昌之地，畿内之康，不知所在也。 
成公徙濮阳。 
宋衷曰：濮阳、帝邱地名。 
郑。 
郑桓公封棫林，桓公居棫林，徙拾。 
宋衷曰：棫林与拾，皆旧地名，封桓公，乃名为郑。 
厉公居栎。 
宋衷曰：栎、今颍川阳翟县。 
文公徙郑。 
宋衷曰：即新郑。 
曹。 
宋衷曰：济阳定陶县。 
滕。 
错叔绣封滕。 
宋衷曰：今沛国公邱，是滕国也。 
。 
宋衷曰：、今陈留雍〔丘〕县故地。 
宋。 
宋更曰：睢阳。 
楚。 
楚鬻熊居丹阳。 
宋衷曰：丹阳在南郡枝江县。 
武王徙郢。 
宋衷曰：今南郡江陵县北有郢城。 
秦。 
秦非子始封于秦。 
庄公徙废邱。 
文公徙汧。 
宁公又都平阳。 
献公徙治（洛）〔栎〕阳。 
孝公自栎阳徙咸阳。 
邾。 
邾颜居邾，肥徙郳。 
宋衷曰：邾颜别封小子肥于郳，为小邾子。 
沈。 
沈国在汝南平舆。 
胡。 
胡在汝南。 
霍。 
周武王封弟〔叔〕处于霍。 
暴。 
周圻内国。 
武罗。 
夏武罗国，冀都之武邑。 
莒。 
舆期始都计斤，兹丕归莒。 
韩。 
景子居平阳，平阳在山西。 
宋衷曰：今河东平阳县。 
赵。 
成季徙原。 
宋衷曰：今雁门平原县。 
魏。 
毕万居魏。 
魏武子居魏。 
悼子徙霍。 
宋衷曰：霍、地名，今河东彘县也。 
昭子徙安邑，文侯亦（如）〔居〕之。 
中山。 
中山武公居顾。 
桓公徙灵寿。 
4.7《世本作篇》 
燧人。 
燧人出火，造火者燧火，因以为名。 
庖牺。 
伏牺制以俪皮嫁娶之礼。 
庖牺氏作瑟。瑟、洁也，使人精洁于心，纯一于行也。宓羲作瑟，八尺（二）〔一〕寸，四十五弦，庖牺氏作五十弦，黄帝使素女鼓瑟，哀不自胜，乃破为二十五弦，具二均声。 
伏牺作琴，伏牺作琴瑟。 
伏羲臣芒氏作罗。 
芒作罔。 
宋衷曰：芒、庖牺之臣。 
神农。 
神农和药济人。 
神农作琴。神农氏琴长三尺六寸六分，上有五弦，曰宫、商、角、征、羽，文王增二弦，曰少宫商。 
神农作瑟。 
蚩尤作兵。蚩尤以金作兵器，蚩尤作五兵，戈、矛、戟、酋矛、夷矛，黄帝诛之涿鹿之野。 
宋衷注曰：蚩尤、神农臣也。 
黄帝。 
黄帝见百物始穿井。 
黄帝乐名《咸池》。 
黄帝造火食旃冕。黄帝作旃冕。黄帝作旃。黄帝作旃，亦曲柄旃，以招士众也。黄帝作冕旒。黄帝作冕。 
垂旒、目不邪视也，充纩、耳不听谗言也。 
宋均曰：通帛为旃，冕、冠之有旒者。应劭曰：「周始垂旒也。」宋仲子曰：「冕、冠之有旒者。」 
羲和占日。 
常仪占月，羲和作占月。 
后益作占岁。 
（更）〔臾〕区占星气。 
大挠作甲子，黄帝令大挠作甲子。 
宋衷曰：大挠、黄帝史官。 
隶首作算数。隶首作数。 
宋衷注曰：隶首、黄帝史也。 
伶伦造律吕。 
容成造历。 
宋衷注曰：容成、黄帝史官。 
苍颉作书，苍颉造文字，沮诵、苍颉作书，并黄帝时史官。 
宋衷注曰：苍颉、沮诵，黄帝史官。黄帝之世，始立史官，苍颉、沮诵，居其职矣，至于夏商，乃分置左右。
史皇作图，史皇、苍颉同阶。 
宋衷曰：史皇、黄帝臣也，图谓画物象也。 
伯余作衣裳。 
胡曹作衣。 
宋衷注曰：黄帝臣。 
胡曹作冕。 
宋衷注曰：黄帝臣也。 
于则作屝履。 
宋衷曰：黄帝臣，草曰屝，麻曰履。 
雍父作舂杵臼。雍父作舂。雍父作杵臼。雍父作臼。 
宋衷曰：雍〔父〕、黄帝臣也。 
胲作服牛。 
注曰：胲、黄帝臣也，能驾牛。又云：少昊时人，始驾牛。 
相土作乘马，作驾。 
宋衷云：皆黄帝臣。 
共鼓货狄作舟。 
注曰：二人、黄帝臣也。共鼓、货狄，黄帝二臣。 
女娲作笙簧，女娲作簧。 
宋均注曰：女娲、黄帝臣也。 
随作笙，长四寸，十二簧，像凤之身。 
宋衷注：随、女娲氏之臣。 
随作竽。 
夷作鼓。 
以桴击之曰鼓，以手摇之曰。 
挥作弓。 
夷牟作矢。牟夷作矢。?、黄帝臣夷牟作。 
宋衷注曰：夷牟、黄帝臣也。 
巫彭作医。 
颛顼。 
祝融作市。 
宋衷云：颛顼臣也。祝融、颛顼臣，为高辛氏火正。 
尧。 
陶制五刑。 
巫咸初作医。 
巫咸、尧臣也，以鸿术为帝尧之医。 
巫咸作筮。 
巫咸作鼓。 
无句作磬。 
注云：无句、尧臣也。 
化益作井。 
宋衷曰：化益、伯益也，尧臣。 
舜。 
舜始陶，夏臣昆吾更增加也。 
倕作规矩准绳，垂、舜臣。 
垂作耒耜，垂作耒耨，垂作铫耨，垂作耜，垂作铫，垂作耨。 
宋仲子注曰：铫、刈也。 
咎繇作耒耜。 
伯夷作五刑。 
箫、舜所造，其形参差象凤翼，十管，长二尺。垂作钟。 
夔作乐。 
磬、叔所造。 
叔、舜时人。 
乌曹作簙。 
夏。 
鲧作城郭。鲧作城。 
鲧作郭。 
禹作宫室。禹作宫。 
奚仲作车。 
夏作赎刑。 
仪狄造酒，仪狄始作酒醪，辨五味。 
夏禹之臣。 
杜康造酒。 
少康作秫酒。 
少康作箕?，箕?、少康作。 
杼作甲。 
宋衷云：少康子，杼也，舆、少康子。少康之子，舆也。甲、铠也。 
逢蒙作射。 
商。 
汤作五祀，户、井、、中溜、行，至周而七，曰门、行、厉、户、、司命、中溜。 
微作禓五祀。 
注：微者、殷王八世孙也，禓者、强死鬼也，谓时傩索室驱疫逐强死鬼也，五者、谓门、户及井、、中溜。 
纣为玉床。 
周。 
武王作翣。 
武王始作箑。 
暴辛公作埙。埙、暴辛公所作也，围五寸半，长三寸半，六孔也。 
暴辛为埙。 
宋均曰：暴辛、周平王时诸侯，作埙，有三孔。 
苏成公作箎，箎、苏成公所作，长一尺二寸。苏成公作箎，管乐十孔，长尺一寸，吹孔有嘴，如酸枣。 
秦穆公作沐。 
鲁昭公作弁。 
宋均曰：制素弁也。 
鲁昭公始作玺。 
宿沙作煮盐。 
宋衷曰：宿沙卫、齐灵公臣，齐滨海，故（以）〔卫〕为鱼盐之利。 
卫〔公〕叔文子作輗轴。 
公输作石硙。 
韩哀作御。 
宋衷曰：韩哀、韩文侯也，时已有御，此复云作者，加其精巧也。 
4.8《世本谥法篇》 
颛顼生子穷系。 
宋衷曰：穷系、谥也。 
周赧王。 
宋衷曰：赧、谥也。 
西周武公。 
宋衷曰：谥曰武公。 
曹靖公。 
悼伯卒，弟露立，谥靖公。 
季文子。 
行父、季友之孙，故以季孙为氏，死，谥曰文子。 
4.9《世本作篇补遗》 
空侯、空国侯所造。 
尧作围。 
鲧作城郭。 
城、盛也，郭、大也。 
杼作矛。 
4.10《世本论述补遗》 
杨泉《物理论》曰：「楚汉之际，有好事者作《世本》，上录黄帝，下逮汉末。」 
《广川书跋》云：昔左氏书子皮即位，叔向言罕乐得其国，叶公作《顾命》。楚汉之际，为《世本》者用之。
4.11《世本杂录》 
庞英《文昌杂录》曰：梁四公子，一人姓?名杰，一人姓?名。昭明太子曰：?出《世本》，出《世本》。 
夏竦《古文四声韵》曰：「姬、古《世本》字，?、古《世本》字。」

### 孙冯翼集本重集世本序

世本者。古史官所记。为十五篇。见艺文志。以为记黄帝以来讫春秋时。盖周末史氏所为也。颜之推据皇甫谧谓左邱明所书。谧言多不足信。此又误读班彪传之文。按彪传言左邱明作左氏传三十篇。又撰异同号曰国语二十篇。下云。又有记录黄帝已来至春秋时帝王公侯卿大夫号。曰世本。一十五篇。称又有者。别有人撰此书。不必左氏。若彪以为左氏撰。其子固作艺文志。何云古史官乎。其书十五篇。即太史公所采。故汉书司马迁传赞以为迁采世本。班彪以为迁删世本者也。后汉绥和元年以世本相明。诏封孔子世为殷绍嘉公。见梅福传。刘向录中秘书。以十五篇为二卷。故隋经籍志。世本二卷刘向撰。撰之云撰集古书。非如后世之作而不述也。隋志又有世本四卷宋衷撰。衷盖注而广之。唐艺文志称宋衷注世本四卷。诗正义引宋仲子注。即衷字也。又有世本别录。及宋均注世本七卷。王氏注世本谱二卷。俱见唐志。春秋左氏正义云。今之世本与司马迁言不同。刘恕通鉴外纪。以为世本经秦历汉。儒者改易。是此诸本已。晋时杜预采以为春秋世族谱。然预旁引传记。不尽依世本。其时尚有荀卿撰春秋公子血脉谱。据玉海引中兴书目。以为秦谱下及项灭子婴之际。非荀卿作云云。盖不及世本之可信。今考杜注。不从世本艾猎为孙叔敖之兄之言。或别有所据。亦无书以是正之矣。世本之亡。当在宋世。崇文总目载氏族类诸书。始自姓苑。宋艺文亦然。俱不载世本。则郑樵撰氏族略。王应麟撰姓氏急就章。所引世本。皆采获他
处。不见原书明矣。古书至南宋。亡佚最多。况氏族之书。尤为下品寒门所嫉妒。若今风俗通。独阙氏族一篇。姓苑姓纂诸书。皆无完本。此其明验。永乐大典。为姚广孝诸臣奉撰集。所录古书。皆金人俘获北宋内府图籍。疑尚有世本遗文。曩官翰林。曾见其书。未及采录。吾友钱征士大昭。尝据书传所引。集为作篇。居篇。姓氏篇。王侯大夫谱篇。共四篇。服其勤博。何文学元锡手录示予。携归金陵。适家郎中冯翼。笃嗜古书。亦为此学。既得钱本。复据诸书补其未备。校订付刊。时歙人洪部曹莹亦补校元和姓纂。洪太守梧先刊古今姓氏辨证书。三书相辅而行。谱系之学。庶几坠绪复续。更望来者之补其缺略云尔。嘉庆七年重九后六日阳湖孙星衍撰。

### 世本考证

周礼。瞽蒙讽诵诗。世奠系。注。故书奠或为帝。杜子春云。帝读为定。其字为奠。书亦或为奠。世奠系。谓帝系诸侯卿大夫世本之属是也。小史。主次序先王之世。昭穆之系。述其德行。瞽蒙主诵诗。诵世系。以戒劝人君也。故国语曰。教之世。而为之昭明德而废幽昏焉。以怵惧其动。玄谓世之而定其系。谓书于世本也。疏。子春解世系。帝系据王。即经系也。诸侯卿大夫谓之世本。即经世也。云小史主次序先王之世昭穆之系者。小史职云。奠系世。辨昭穆。故知小史次序之。小史。掌邦国之志。奠系世。辨昭穆。郑司农云。系世。谓帝系世本之属是也。云述其德行者。取义于国语。云为之昭明德是也。子春之意。与先郑同为谏诤之事。后郑亦不从也。国语者。按楚语云。庄王使士亹傅太子箴。辞。王卒使傅之。问于申叔时。申叔时曰。教之春秋。而为之耸善而抑恶焉。以戒劝之。教之世。而为之昭明德而废幽昏焉。以怵惧其动。注云。先王之系世本。使知有德者长。无德者短。子春引之者。证帝系世本之事。后郑云。世之而定其系。谓书于世本。以世与系为一事解之。又对文言之。王谓之帝系。诸侯卿大夫谓之世本。散则通。故云书于世本。世本即帝王系也。
王应麟汉志考证曰。世本十五篇。　周官。瞽蒙世奠系。注。谓世之而定其系。谓书于世本也。　国语曰。教之世以怵惧其动。小史定系世。辨昭穆。注。谓帝系世本之属。天子曰帝系。诸侯曰世本。司马迁传赞。世本。录黄帝以来至春秋时帝王公侯卿大夫祖世所出。司马迁采世本。刘
向曰。世本。古史官明于古事者。所记录黄帝以来帝王诸侯及卿大夫系谥名号。凡十五篇。隋志。世本王侯大夫谱二卷。又世本二卷。刘向撰。又四卷。宋衷撰。又汉初得世本。黄帝以来祖世所出。春秋正义云。今之世本与司马迁言不同。世本多误不依凭。颜之推曰。世本。左邱明所书。此说出皇甫谧帝王世纪。而有燕王喜汉高祖。非本文也。项氏曰。古者立氏。必告于太史。春秋之末。知果别族于太史。为辅氏。后世史职既衰。宗法又亡。郑氏曰。三代之前。姓氏分而为二。男子称氏。妇人称姓。三代之后。姓氏合而为一。
颜氏家训书证篇云。世本。左邱明所书。自注云。此说出皇甫谧帝王世纪。而有燕王喜汉高祖。
文选赵充国颂注。引世本注云。鬼方于汉。则先零戎是也。

### 世本

汉　宋　　　衷注
　　　　　　　　　　　　　　　　　　　　　　　　清　承德孙冯翼集
　　作篇。明堂位正义曰。世本。书名。有作篇。其篇记诸作事。
巫咸作筮。周礼龟人。初学记二十。　倕作钟。初学记十六。通志乐略引世本作垂。黄帝工人。三条见风俗通。无作毋。　无句作磬。女娲作笙簧。宋衷曰。女娲。黄帝臣。文选长笛赋。　又御览五百八十一。　明堂位注。　风俗通。　通志乐略引云。磬。叔所造。不知何代人。又曰。无句作磬。
容成作历。大挠作甲子。注云。皆黄帝史官。　春秋序正义。　舜典疏。　上句御览十六。
箫舜所造。通志略。
逢蒙作射。艺文类聚。
杼作甲。注云。少康子。名杼也。甲。铠也。墨子同。　御览三百五十三。又三百五十五。　又初学记二十二。
垂作铫。注云。铫、刈也。臣工疏。御览八百二十三。作倕。　垂作耨。左氏僖三十三年。
黄帝作冕旒。士冠礼。　宋仲子云。冕、冠之有旒者。注见左氏桓二年疏。
苍颉作书。尚书序正义。苍颉造文字。注云。苍颉。黄帝之史。周礼外史疏。沮诵。苍颉。作书。宋衷注曰。沮诵苍颉。黄帝之史。广韵。　又御览二百二十五。
仪狄始作酒醪变五味。注云。夏禹之臣。　御览八百四十三。又初学记二十六。杜康造酒。并酒诰正义。少康作秫酒。御览八百四十三。　初学记二十六。
巫彭作医。山海经注。
隋作笙。艺文类聚四十四。　通志略引作笙条。有未知其何代人也一句。　宓羲作瑟。　神农作琴。风俗通。　通志乐略。又初学记十六。　随作竽。广韵。文选法。又御览五百八十一。
夷作鼓。通典。　通志乐略。作鼓条又见。
挥作弓。夷牟作矢。注云。挥、夷牟。黄帝臣。二句又初学记二十二。　事类赋注十三。　射义疏。上句又见御览三百四十七。下句见三百四十九。二句见艺文类聚六十。
尧使禹作宫室。又御览壹百七十三。又初学记二十四。　雍父作舂。　少康作箕帚。此句。又见御览七百六十五。　胡曹作衣。又路史国名纪卷六。　黄帝作
旃。　蚩尤以金作兵器。此句。又御览二百七十。注。蚩尤。神农臣也。胲作服牛。注云。黄帝臣。又去。少昊时人始驾牛此句又见御览八百九十九。又初学记二十九。　共鼓货狄作舟。注云。二人并黄帝臣。　广韵。　艺文类聚七十一。又见初学记二十五。事类赋注十六。　相士作乘马。杨倞旬子注。　乌曹作博。文选博奕论。　奚仲作车。山海经注。　又御览七百七十三。
胡曹作冕。注云。胡曹。黄帝臣。昭二十五年疏。　鲧作城郭。祭法。　隶首作数。注云隶首。黄帝史也。文选西京赋注。　公输作石硙。后汉张衡传注。　韩哀侯作御。文选圣主得贤臣颂。汉书注。无侯字。　宋衷曰。韩哀。韩文侯也。时已有御。此复言作者。加其精巧也。汉书注。
史皇作图。宋衷曰。史皇。黄帝臣也。图。谓画物象也。宣贵诔又御览七百五十。伯余作衣裳。宋衷曰。黄帝臣也。
后益作占岁。御览十七。
伯益作井。又御览一百八十九。　初学记六。作伯益。又云。亦云黄帝见百物始穿井。
黄帝作旃冕。宋均曰。通帛为旃。冕冠之有旃。应劭曰。周始垂旒也。御览三百四十。又六百八十六。
秦穆公作沐。御览三百九十五。
武王作翣。御览五十二。　事类赋十四。　初学记二十四。
苏成公造箎。吹孔有觜如酸枣。苏成公。平王时诸侯。原案下二句。疑是宋仲子注文。　风俗通。声音卷。　诗。何人斯疏。　御览五百八十。
埙。暴辛公所造。亦不知何人。通志乐略引此二句。周畿内有暴国。岂其时人乎。本作埙。音许袁切。围五寸半。长三寸半。凡六孔。宋均注曰。暴公国。平王诸侯。暴辛公烧土为之。风俗通。声音卷。　诗。何人斯疏。文选长笛赋注。　御览五百八十一。于则作履屝。注。于则。黄帝臣。草曰屝。麻曰履也。御览六百九十七。　纣为玉床。又七百单六。
咎繇作耒耜。又八百二十三。
芒作网。宋衷注。芒。庖牺臣。又八百三十四。
为鱼盐之利。。齐灵公臣。齐滨海。故宿沙作盐。宋衷曰。宿沙又八百六十五。
逢蒙作射。艺文类聚七十四。
夔作乐。初学记十五。
祝融作市。初学记二十四。又引注云。祝融。颛顼臣。为高辛氏火正。
黄帝之世。始立史官。苍颉、沮诵。居其职矣。初学记二十一。
　　居篇
契居番。王应麟通鉴地理通释。
懿王居犬邱。又诗谱正义。引作懿王徙于犬邱。
昭明居砥石。书序。
楚鬻熊居丹阳。武王徙郢。宋仲子云。丹阳在南郡枝江县。左氏桓二年。
邾颜居邾。肥徙郳。宋仲子云。邾颜别封小子肥为郳。为小邾子。　庄五年。
魏悼子徙霍。　昭子徙安邑。史记索隐。
魏武子居魏。魏悼子徙霍。宋衷曰。霍、地名。今河东彘县也。魏世家索隐。
郑桓公封棫林。昭十六年。
齐景公亡滕。隐六年。
涿鹿在彭城。王应麟通鉴地理通释。
武王在酆鄗。文选西都赋注。
西周桓公名揭。居河南。东周惠公名班。居洛阳。战国策注。
禹都阳城。地理志颍川郡。
唐叔虞居鄂。朱衷曰。鄂地。今在大夏。惠氏左传补注。
吴孰姑徙勾吴。注云。孰姑。寿梦也。勾吴。太伯始所居地名。魏都赋注。
戴公居。曹。路史国名纪。
楚子熊渠、封仲子红于鄂。寰宇记一百十二两引。
懿王居犬邱。厉王淫乱(出)于彘。今河东永安是也。平王即位。徙居(洛邑。)洛诰所谓新邑也。国语曰。幽王灭。周乃东迁。本殷之畿内。有禹贡豫州(外方)之域。河洛瀍涧之闲。周于南柳七星张之分。鹑火之次也。乃(及)敬王避子朝之乱。东居成周。故春秋经曰。天王入于成周是也。后六年。王室定。遂徙(都)成周。是后晋又率诸侯之徒。修吾(缮)其城。以成周城小不受王都。故坏翟泉而广为。翟泉地在成周(城)东北。今洛(阳)城中有周王冢是也。至赧王又徙居成周而失位。字。且疑非世本文。=御览一百五十五。下三段同。疑有
秦非子始封于秦。故秦本纪称周孝王曰。朕分之土邑。秦本陇西秦定谷(谷亭)是也。玄孙庄公徙废邱。周懿王之所都。今槐里是也。及襄公始受酆之地。列为诸侯。文公徙。故秦本纪曰。公事(东)猎至。乃卜居之。今扶风郿县是也。宁公又都平阳。故秦(本)纪曰。宁公二年、徙居平阳。今扶风郿县之平阳亭是
也。(故秦本纪曰。德公元年初居雍。今扶风雍是也。)至献公即位。徙治栎阳。今冯翊万年是也。孝公自栎阳徙咸阳。秦本纪曰。作为咸阳筑冀。冀闻(阙)徙之。及汉元年。更名新城。属扶风。后于长安。故太史公传曰。长安故咸阳也。元鼎三年。复别谓(为)渭城。今长安西北渭水阳。有故城。故西京赋曰。秦里其朔。是(寔)为咸阳是也。同上。汉高帝元年。始为汉王。都南郑。属汉中。秦属(厉)公所署(置)。在禹贡梁州之域。北远(达)雍。南跨巴蜀。与秦同分。元(二)年北徙栎阳。故秦献公之所居。后居万年。故属冯翊。今京兆县也。都长安。秦咸阳之地。今京兆所治县也。其城狭小。至惠帝元年。始更筑广。五年乃成。光武以武侯信(信侯)进封萧王。在禹贡徐州之域。于周以封子信(姓)之别附庸。事在春秋。于汉属豫州。今沛国萧是也。及即位于鄗。更名高邑。建武元年。始都洛阳。故成周之旧基。(城)东西六里一十步。南北九里一百步。是以时人谓洛阳为东京。长安为西京。同上。
。邺为王业之本基。与洛阳凡五处。故号曰五都。W魏武为魏公。都邺。今魏郡是(也。)后文帝因汉之旧复都洛隐(阳)。以谯为先人本国。许昌为汉之所居。长安为西京之遗同上。
　　氏姓篇
豕韦。防姓。路史国名记卷四。
芮。姬姓。书序。息。姬姓。左氏隐十一年。　魏。姬姓。桓三年。　随。姬姓桓六年。　又寰宇记一百四十四。　荀。贾。皆姬姓。桓九年。　鲜虞。姬姓。白狄也。谷梁昭十二年。　夷。妘姓。左氏隐元年。　偪阳。妘姓。祝融之孙。陆终第四子求言之后。襄十年。　鄅妘姓。昭十八年。
莒。已姓。左氏隐二年。　已姓。出自少。昭十七年。
向。姜姓。左氏隐二年。　州。姜姓。桓五年。　齐。姜姓。襄十一年。
燕。姞姓。左氏隐五年。
帝舜。姚姓。左氏隐八年。
任姓。谢、章、薛、舒、吕、祝、终、泉、毕、过。十国。　左氏隐十一年。
邓。曼姓。七年。µ庄十六年楚文王灭之。　
罗。熊姓。桓十二年。
黄。嬴姓。庄十九年。　徐。奄。皆嬴姓。昭元年。
偃姓。舒庸、舒蓼、舒鸠、舒龙、舒鲍、舒龚。文十二年。
、郑、曹、滕。姬姓。晋、鲁、襄十一年。　毕。毛。皆姬姓。顾命正义。　密。姬姓。汉书地里志。河南密县注。
邾。小邾。曹姓。又
宋。子姓。又　子姓。殷、时、来、宋、空同、黎、比、髦、目夷、萧。隐元年。
莒。已姓。又　自纪公以下为已姓。隐二年。
。姒姓。又　斟灌。斟寻。夏同姓诸侯。襄四年。　彤。姒姓。顾命正义。　有扈与夏同姓。甘誓正义。
薛。任姓。又　夏奚仲封薛。周有薛侯。其后为氏。姓氏急就章。
参姓。祝融之后。广韵。　融姓。古天子祝融之后。又
锺离氏。与秦同祖。又　公纪氏。又。{　大公叔又　西乡错。又
廪君、名务相、姓巴。与樊氏、晖氏、相氏、郑氏、凡五姓。俱出。皆争神。以土为船。雕文画之。而浮水中。其船浮。因立为君。他船不能浮。独廪君船浮。因立为君。御览三十七。
胡子国。归姓。路史国名纪卷六。
莘。姒姓。夏禹之后。寰宇记二十八。
陆终娶于鬼方氏之妹。谓之女嬇。音蒯。生六子。孕而不育。三年。启其左胁。三人出焉。启其右胁。三人出焉。御览三百七十一。
曾氏。夏少康封其少子曲烈于鄫。襄六年莒灭之。鄫太子巫仕鲁。去邑为曾氏。通志氏族略。
舒蓼氏。舒蓼。偃姓。陶之后。楚东境小国也。又
舒鲍氏。舒鲍。偃姓国也。又
密须氏。商时姞姓之国。又
有熊氏之后。为瞻葛氏。又
昆吾。古已姓之国。夏时诸侯伯祝融之后。又
冯。归姓。郑大夫冯简子之后。又
锺离氏。与秦同祖。嬴姓。又
狐邱氏。晋大夫狐邱林之后。又
廪邱氏。齐大夫廪邱子之后。又
东乡氏。宋大夫东乡为人之后。又
空同氏。子姓。又
州。因氏焉。]豹孙步杨。生]州氏。晋]又
少施氏。鲁惠公子施父之后。又
季桓子生穆叔。其后为子杨氏。又
子革氏。宋司城子革之后。又
季平子支孙。亦为子革氏。又
子干氏。齐公子都字子干之后。又
子工氏。齐顷公之子。公子子工之后。又
子泉氏。齐顷公之子。公子湫字子泉之后。又
子献氏。陈桓公孙。子献之后。又
子占氏。陈桓子生书字子占之后。又
子尚氏。陈僖子生廪邱子尚意兹。因氏焉。又
老童娶根水氏。又
嚣氏。玄嚣之后。又
参氏。董姓。陆终第二子参胡后。又
季随氏。周八士季随之后。又
述氏。鲁大夫伸述之后。又
季婴氏。晋楼季婴之后。又
季夙氏。晋靖侯孙。季夙之后。又
大狐氏。晋大夫大狐伯生突生饶。为大狐氏。其后大狐容为晋大夫。又
大戊氏。晋公子大戊之后。大戊教昭为原大夫。又
去疾氏。郑穆公子去疾之后。去疾、字子良。又有良氏。所以别族。
将军文子生慎子会生强梁。因氏焉。强梁氏。又
楚季氏。楚若敖生楚季。因氏焉。陈大夫有楚季融。又
廉生季融。子孙氏焉。‘季融氏。楚又
季老氏。宋华氏有华季老。子孙氏焉。又
泥氏。宋大夫卑泥之后。又
方叔氏。鼓方叔之后。又
韩余氏。韩宣子余子之后。因氏焉。又
干献氏。宋司徒华定为干献氏。又
右史氏。古者右史记事。周有右史武。又
灵公之子。公子郢之后也。司寇氏。又
司功氏。晋大夫司功景子士丐弟他。因官氏焉。又
灵公子昭生子郢。生文子才芳。为将军氏。将军氏。又
右师氏。宋庄公生公子申。世为右师氏。又
齐季氏。鲁有大夫齐季窥。又
伍参氏。楚伍参之后。支孙以为氏。又
伯宗氏。晋孙伯起生伯宗。因氏焉。又
疆生班。因氏焉。‘班氏。芊姓。‘又
强。因氏焉。‘强氏。芊姓。若敖生‘又
韩言氏。姬姓。晋韩厥生无忌。无忌生襄。襄生子鱼。为韩言氏。又
史晁氏。卫史晁之后。又
恒氏。楚大夫恒思公之后。又
甫爽氏。宋大夫甫爽之后。又
过氏。任姓。夏诸侯后为氏。姓氏急就章。
舒鲍。偃姓国。又云。舒。任姓。又
吕。任姓。又
时。子姓。又
泉。任姓。又
赐氏。齐大夫简子赐之后。又
黎氏。子姓。国之后。又
廪君。姓已氏。又
融氏。祝融之后。又复姓。融夷氏。祝融后董父之允。以融夷为氏。　男氏。作南。又
子姓。有萧氏。又
荚氏。晋大夫荚氏僖子。又
毕。任姓。又
谢。任姓。黄帝之后。又
祝。任姓。又
它氏。楚平王孙有田公它成。岂同族乎。又
费氏。作弗。又
墨夷氏。宋襄公子墨夷须为大司马。其后有墨夷。又
太公叔颍。又
终氏。任姓。又
髦氏。子姓。又
　　王侯大夫谱。隋经籍志。世本王侯大夫谱二卷。
汤名天乙。尧典疏。以为王侯世本。
伏牺制以俪皮嫁娶之礼。月令疏。
成王生康王。康王生昭王。昭王生穆王。穆王生恭王。恭王生懿王及孝王。懿王崩。弟孝王立。孝王崩。懿王太子燮立。是为夷王。诗民劳疏。引以为孝王生夷王。夷王生厉王。礼记郊特牲。及诗民劳正义。
平王生桓王林。林生庄王佗。佗生僖王胡齐。齐生惠王。惠王生襄王郑。郑生顷王巨。巨生匡王班、及定王瑜。瑜生简王夷。夷生灵王泄心。心生景王贵。贵生悼王猛及敬王。昭二十六年。　敬王崩。贞王介立。贞王崩。
元王赤立。宋衷注。　引太史公书云。元王仁生贞王介。与世本不相应。不知谁是。　哀十九年。
帝喾卜其四妃之子皆有天下。上妃有邰氏之女曰姜嫄。而生后稷。次妃有娀氏之女曰简狄。而生而生。御览
作是产。契。次妃御览作次妃曰陈妃丰。是生后稷。欧引作陈酆。余同。陈锋氏之女曰庆都。生帝尧。下妃娵訾氏之女曰常仪。生挚。诗生民正义引大戴礼云云。又御览一百三十五。　艺文类聚十五。　以为家语世本。其文亦然。
黄帝生玄嚣。玄嚣生侨极。侨极生帝喾。帝喾生尧。尧典疏。
颛顼娶于滕王贲氏。谓之女禄。产老童。　老童娶于根水氏。谓之骄福。产重及黎。　黄帝娶于西陵氏之子。谓之累祖。产青阳及昌意。昌意生颛顼。颛顼生鲧。　颛顼母浊山氏之子。　青阳即少皞。黄帝之子。代黄帝而有天下。号曰金天氏。昭十七年。
炎帝。即神农氏。又　帝尧为陶唐氏。五子之歌。
是也。昆吾者。又
太甲。太丁子。伊训。　太甲崩。子沃丁立。书序。　盘庚崩。弟小辛立。崩。弟小乙立。崩。子武丁立。又
契生昭明。昭明生相土。相土生昌若。昌若生曹圉。曹圉生根国。根国生冥。祭法。
亚圉云生太公组绀诸((辛))皿。中庸。
以黄帝为五帝。书序。　尧是黄帝玄孙。舜是黄帝八代孙。尧典。　启。禹子。益稷。
陆终娶于鬼方氏之妹。谓之女嬇。是生六子。孕三年。启其左胁。三人出焉。破其右胁。三人出焉。其四曰求
言。是谓之郐。郐人者。郑是也。水经注。洧水。　宋衷曰。求言。名也。妘姓所出。郐。国也。见诗古义。
舜时。西王母献白环。及佩。文选景福殿赋注。　艺文类聚六十七。佩、作玦。
颛顼生骨系。骨系生高密。是为禹。玉篇七。案骨系。俗字。
颛顼娶于胜坟氏宋衷注。曰国名。之子。谓女禄。是生老童。帝系云胜奔氏。余同。　御览一百三十五。
尧取散宜氏子谓之女皇。宋衷曰。是生丹朱。帝系汉书同。　见御览一百三十五。　散字。依大戴记帝系篇增。
鲧娶有莘氏曰女志。是生高密禹。又一百三十五。
　　鲁
伯禽生炀公熙。熙生微公弗。弗生献公具。具生武公敖。明堂位正义。　孝公生惠公弗皇。弗皇生隐公。曾子问正义。
哀公蒋生悼公宁。宁生元公嘉。嘉生穆公不衍。檀弓上。　桓公轨。桓元年。　闵公启方。闵元年。　隐公之后。仍有六世为君。隐七年。
孝公生僖伯彄。彄生哀伯达。达生伯氏瓶。瓶生文仲辰。礼器公冶长疏。臧会。臧顷伯也。惠氏左传补注。
季友生仲无佚。无佚生行父。谷梁文六年。　公子友生齐仲。齐仲生无逸。无逸生行父。行父生夙。檀弓上。　悼子纥生平子意如。意如生桓子斯。斯生康子肥。檀弓下。　悼子纥生穆伯靖。又
桓公生僖叔牙。牙生戴伯兹。兹生庄叔得臣。臣生穆叔豹。豹生昭子婼。婼生成子不敢。敢生武叔州仇。檀弓上。
桓公生僖叔牙。叔牙生武仲休。休生惠伯彭。彭生皮。为叔仲氏。檀弓下。
孝公生惠伯革。其后为厚氏。檀弓上。正义以为世本云革。此云巩。世本云厚。此云后。其字异耳。
庆父生穆伯敖。敖生文伯谷。谷生献子蔑。檀弓下。　献子蔑生孝伯。孝伯生惠伯。惠伯生昭伯。昭伯生景伯。檀弓上。
叔盻生声伯婴齐。齐生叔老。老生叔弓。檀弓下。　叔弓生定伯阅。阅生西巷敬叔。叔生成子还。左氏定十一年。
仲孙获生南宫绦。檀弓上。
敬叔。桓公七世孙。惠伯。是桓六世孙。檀弓下疏。
仲遂。庄公之子东门襄仲。檀弓下。　述产子家归父。述与遂。古字通。惠楝左氏补注。　郈昭伯名恶。惠氏左传补注。
鲁大夫公之文。广韵。
　　宋
宋愍公生弗甫何。弗甫何生宋父。宋父生正考甫。正考甫生孔父嘉。为宋司马。华督杀之而绝其世。其子木金父降为士。木金父生祁父。祁父生防叔。为华氏所偪。奔鲁为防大夫。故曰防叔。防叔生伯夏。伯夏生叔梁纥。叔梁纥生仲尼。诗那正义。
华父督。戴公之孙。好父说之子。左氏桓元年。　华督生世子家。家生华孙御事。事生华元右师。文十六年。　世子家生秀老。老生司徒郑。郑生司徒喜。成十五年。
戴公生乐甫术。术生硕甫泽。泽生季甫。甫生子仆伊与乐豫。左氏文七年。　硕甫泽生夷父须。须生大司寇吕。文十八年。　戴公生乐甫术。术生石甫愿绎。绎生夷甫倾。倾生东乡克。克生西乡士曹。曹生子罕喜。檀弓下。　乐惧。戴公六世孙。成十六年。
桓公生公子鳞。鳞生东乡矔。文七年。　东乡矔生司徒文。文生大司寇子奏。奏生小司寇朱。
公孙寿生大司马虺。虺生司马泽。成十五年。
庄公生右师戊。戊生司城师。成十五年。
桓公生向父日兮。日兮生司城訾守。守生小司寇鳣及合左师。成十五年。　向戍生东邻叔子超。超生左师眇。眇。即向巢也。檀弓上。
皇父充。石。戴公子。文十一年。
襄公子墨夷须为大司马。其后有墨夷皋。广韵。宋大夫东乡为。又宋有大夫考成方。又
 
　　晋
武公。庄伯子。曲沃。桓三年。
毕万生芒季。芒季生武仲州。州。即雠也。闵元年。又魏世家索隐。　毕万生芒。芒生季。季生武仲州。州生庄子降。降生献子荼。
荼生简子取。取生襄子多。此句又见索隐。下句同。多生桓子驹。驹生文侯斯。乐记疏。　魏锜雠孙。宣十二年。　献子名荼。魏世家索隐。魏襄王、名嗣。索隐。　范氏。晋大夫隰叔之子。士蒍之后。惠栋左氏补注。
武仲生庄子绛。魏世家。　又记魏世家。魏绛卒。谥为昭子。徐广曰。世本曰庄子索隐中。又文侯都徐曰。世本云斯也。
惠王生襄王。而无哀王。魏世家集解。　襄王生昭王。而无哀王。索隐。　昭王名。安僖王名圉。安厘王生景愍王午也。俱世家索隐。
士蒍生士伯缺。缺生士会。会生士燮。左氏文十三年。　文叔燮生宣叔。生献子鞅。鞅生吉射。惠氏左传补注。　士弟佗为司功。以官为氏。广韵。
孙伯黡生司空颉。颉生南里叔子。子生叔正官伯。伯生司徒公。公生曲沃正少襄。襄生司空大伯。伯生侯季子。子生籍游。游生谈。谈生秦。昭十五年。
桓叔生子万。子万生求伯。求伯生子舆。子舆生献子厥。宣十二年。
却豹生冀芮。芮生缺。缺生克。成二年又十一年。　豹生义。义生步扬。扬生蒲城鹊居。居生至。又　步扬生州。成十一年。
公明生公孟及夙。惠栋左氏补注。　成十年。作公明生赵夙。　赵夙为衰祖。穿为夙之曾孙。宣二年。
晋大夫下门聪。广韵。
叔向兄弟有季夙。昭五年。
晋大夫逝敖生桓伯林父。左氏补注。　程郑。荀氏别族。成十八年。
 
　　齐
太公望生丁公伋。伋生乙公得。得生酉公慈母。慈母生哀公不臣。檀弓下。
庄仲山产敬仲夷吾。夷吾产武子鸣。鸣产庄子启方。启方产成子孺。孺产庄子卢。卢产悼子其夷。其夷产
襄子武。武产景子耐涉。耐涉产微。凡十代。世谱同。史记管晏列传索隐。
灵公名环。庄公名光。景公名杵臼。史记。管晏列传索隐。
顷公生子夏胜。胜生子石青。左氏昭二十年。
高敬仲生庄子。庄子生倾子。倾子生宣子。宣子生厚。厚生止。左氏襄二十九年。
倾子之孙。武子偃。左氏襄二十九年。　又昭十二年。引曰倾子之孙酀。
陈僖子乞产成子常。左氏疏。作僖子生昭子庄。简子齿。宣子其夷。穆子安。廪邱子尚医左氏疏。作凿兹。兹、子芒盈。左氏疏。作芒子盈。惠子得。惠栋。左氏补注。左氏哀十四年。　成子当。疑作常。谓陈恒也。　生襄子班。班生庄子伯。檀弓上。
懿伯生贞孟。贞孟生成伯高父。国氏。檀弓上。
齐大夫长孙修食邑于唐。其孙仕晋。后号唐孙氏。广韵。　齐大夫渊湫。又　齐临淄大夫车遽氏。又九麻。　二十三魂引临
淄大夫车门遽。
 
戴公申。闵二年。。Œ康伯名　声相近。Œ宋衷曰。即王孙牟也。事周康王为大夫。司马贞曰。牟
献公生成子当。当生文子拔。拔生朱。为公叔氏。檀弓上二见。
灵公生昭子郢。郢生文子木及惠叔兰。兰生虎。为司寇氏。檀弓上。
将军文氏。文子生简子瑕。瑕生檀弓上。
懿子兼生昭子举。举生赵阳。兼、即黡也。定十四年。
武公。至林父八世。孙氏出于成十四年。
公孟彄灵公之子。字公孟、名彄。隐八年。
孔庄叔达生得闾叔谷。谷生成叔烝鉏。鉏生顷叔罗。罗生昭叔起。起生文叔圉。圉生悝。祭统。
召穆公。康公之十六世孙。诗江汉。
 
　　吴
夷昧及僚。夷昧生光。昭廿七年。
 
　　楚
穆王生王子扬。扬生尹。尹生令尹。昭十七年。　蒍艾猎是叔敖之兄。冯是艾猎之子。襄十五年。　屈荡。屈建之祖父。襄二十五年杜注。
楚大夫涉其帑。广韵。　楚平王孙有田公它成。荀子非十二子篇杨倞注。
 
　　郑
子游。子瑕。并公孙夏之子。驷氏。昭十九年。　郑伯费。是郑悼公。谷梁成六年。
郑有子师仆。殷时掌乐。有大师挚。少师阳。广韵。
 
　　陈
宣公生子夏。夏生御叔。叔生征舒。舒生惠子晋。晋生御寇。寇生悼子啮。昭廿三年。　厉公跃。桓十二年。　针宜咎。陈针子八世孙。襄二十四年。　陈遂舜后。宋忠曰。虞思之后。箕伯直柄中衰。殷汤封遂于陈以为舜后。　史记陈世家索隐。
 
　　
桓公。成公之弟。襄六年。
 
　　滕
齐景公亡滕。隐七年左正义。又云。隐公之后。仍有六世为君。同上。错叔绣。文王子。地理志注。　考公麋。元公弘。即定公、文公也。赵注孟子、困学纪闻卷八。
　　燕
幽州郡北燕。宋衷曰。有南燕。故曰北。御览一百六十二。
孙冯翼集「世本」校勘记行数指正文。夹注两行作一行计。
页数行数原文校注
六一注御览八百二十三「三」原本误作「四」据御览改。
六三注又御览二百二十五案御览此卷未引此文。其六一八、七四七、七四九各卷引苍颉作书。然非引自世本。疑作者误引。
六四及注仪狄始作酒醪……注云夏禹之臣原本作「帝女仪狄作酒醪」据太平御览(以下简称「御览」)删补。又案酒诰正义引世本文。「夏禹之臣」四字非注。
六四少康作秫酒初学记作「少康」御览作「杜康」。
六倒二注下句见三百四十九「九」原本误作「八」据御览改。
六倒一尧使禹作宫室案初学记引世本无「尧使」二字。御览引世本无「室」字。
六倒一雍父作春案本条见御览八二九。又见广韵三钟。孙氏漏注。
六倒一黄帝作旃案本条见御览三百四十。孙氏漏注。
七一　
七一蚩尤以金作兵器案此句见广韵十二庾。御览作「蚩尤作兵」无「以金」「器」三字。
七三注昭二十五年疏「五」原本误作「四」脱「疏」字。据左传增改。
-36-
七五伯余作衣裳此条失注出处。案见路史后纪五注。又见淮南子汜论训。「作」作「制」皆无宋衷注。
七倒三伯益作井「益」原本作「夷」作者注称。初学记作「伯益」案御览亦作「益」据改。
七倒二黄帝作旃冕……应劭曰周始垂旒也案御览三四。引世本作「黄帝作旃」无「冕」字。又「应邵曰」以下。似非世本文。
八三暴辛公所造……有暴国岂其时人也……围五寸半「辛」宋本御览五八一作「新」而下文引乐书云云。又作「辛」文选长笛赋注亦作「辛」似以作「辛」为是。原本「暴国」下有「之君」两字。「乎」作「也」「寸」下无「半」字。均据御览删改增补。
八四六孔……暴辛国平王诸侯原本「孔」作「寸」「公国」两字倒置。「王」下有「时」字。均据御览删改。
八四暴辛公烧土为之案御览此语引自乐书。非世本文。
八四于则作履屝原本脱「屝」字。据御览补。
八五草曰屝……纣为玉。床「屝」原本误作「履」「玉」误作「王」均据御览改。
八倒二鱼盐之利……故为。宿沙为」作「故以为」据御览增改。」字。「故原本「沙」下脱「
九二注祝融颛瑞臣为高辛氏火正原本误作「祝融作市」据初学记补正。
九三居其职矣「居」原本作「是」据初学记改。
-37-
一０二魏武子居魏「魏」原作误作「犨」据史记改。
一一三封仲子红于鄂原本脱「于」字。据陈其荣本补。
一一四至倒二「懿王居犬邱」至「故号曰五都」衍之字改为小字旁列。校补之字加括号。以别之。=脱‧兹据宋本御览校正。其=一一至一二页三段。均引自御览一五五。而多有
一二　　衍之字改为小字旁列。校补之字加括号。以别之。=据宋本御览校正。其
一三二注左氏隐十一年「一」原本误作「四」据左传改。
一四三舒鲍原本脱「舒鲍」两字。据左传补。
一五二与秦同祖……大公叔颖「秦」原本作「嬴氏」「叔颖」原本作「颍叔」均据广韵改。
一五三廪君案御览三七「廪」作「禀」而同书七六九、九四四皆作「廪」「廪」、「禀」通。故仍之。陈其荣本改作「禀」
一五七至八注御览三百七十一「御览」原本作「又」案本条为御览三七一引世本文。而上条乃引自寰琮记。故改。
一五倒二通志氏族略原注作「又」字。案此条不见御览。乃通志氏族略引世本文。原注似与下条「舒蓼氏」注颠倒。今改正。
一七三季平子支孙「孙」原本作「子」据氏族略改。
一七五公子子工之后原本脱「工」字氏箷略作「子共」案春秋氏族谱。齐倾公字有「子工」无「子共」据补。
一七九陈僖子「子」原本作「公」据姓纂、春秋氏族谱改。
一七倒一参胡后原本脱「后」字。据氏族略补。
-38-
一八四季夙氏「氏」原本作「公」据氏族略改。
一八五晋大夫大狐伯原本脱「大」字。据氏族略补。
一八六晋公子大戊之后原本脱「大戊之后」四字。据氏族略补。
一八七所以别族「所」原本作「取」据氏族略改。
一八八强梁氏……会生强原本会下脱「生」字「强」均作「疆」据氏族略增改。
一九一方叔氏原本作「鼓方氏」据氏族略改。
一九二韩余氏韩宣子余子之后原本「氏」作「子」「宣」下脱「子」字。据氏族略增改。
二０一强‘原本此条「强」均作「疆」据氏族略改。
二０倒一子姓原本脱此两字。据姓氏急就篇补。
二０四荚氏原本此条「荚」均作「菱」据姓氏急就篇改。
二０八岂同族乎案姓氏急就篇。此句非世本文。
二二七、八林生庄王佗。佗生僖王胡齐齐生……郑生顷王巨巨生……瑜生……夷生……心生……贯生……原本「林」作「桓王」。「佗」作「庄王」。「齐生」上衍「胡」字「郑」作「襄王」。「巨」作「顷王」「瑜」作「定王」。「夷」作「简王」。「心」作「灵王」。「贵」作「景王」。均据左传昭二十六年正义校正。
二二倒一卜其四……上……而生后稷原本「四」下衍「四」两字。「上」作「元」「而」作「是」据诗生民正义删改。
二三一注曰陈丰原本「丰」作「」「」下衍「是」字。据御览改
二三四颛顼……产老童　老童……产重及黎案此两条引自山海经大荒西经。原本漏注出处。
-39-
二三四、五黄帝娶于西陵氏……累祖……颛顼母浊山氏之子案此两条引自山海经海内经。原本漏注出处。原本「陵」下脱「氏」字。「累」作「累」「。浊」作「独」「之」下脱「子」字。均据海内经补正。
二三倒三是也昆吾者又案此语见史记集解。为「陆终六子」之注。独引此句未知何义。帝注「又」字。亦莫知所指。陈其荣本删之。是。
二四倒三胜坟氏「坟」原本作「濆」据御览改。
二四倒二尧取散宜氏子谓之女皇宋衷曰是生丹朱帝系原本「氏」下有「子」字。「子」下无「谓之」两字。「生」作「本」。「帝」作「尧」。均据御览校正。
二四倒一鲧娶有莘氏曰女志原本「有莘氏」误作「华氏」「氏」下脱「曰」字。据御览增改。
二五二熙生微公弗原本脱「微公」两字。据礼记明堂位正义补。
二五三穆公不衍原本脱「不」字。据礼记檀弓正义改。
二五三、四隐公之后仍有六世为君隐七年案左传正义。此滕之隐公。非鲁隐公。滕谱亦引此语。又注「七」字。原本误作「六」。
二八二注成十五年案本条见左传成十五年正义。原本漏注。今补。
二八倒一州即雠也案左传、国语、史记。魏武子名「犨」或作「犨」无出「雠」或「」者。
二九三注庄子索隐中「索隐中」三字不可解。疑衍。
二九四而无哀王本条两引「而无哀王」案史记此系集解、索隐解世本之语。非世本文也。
-40-
二九六士蒍生士伯缺缺生士会会生士燮原本作「士蒍生城伯城伯生武子士会武子士会生文叔士燮」据左传正义引世本文删正。
二九六宣叔「」原本误作「」据左传改。下同。
二九倒二子生叔正官伯原本「子」上衍「叔」字。据左传删。
二九倒一子生籍游原本「子」上衍「季」字。据左传删。
三０一注宣十二年原本漏注出处。今补。
三０倒一鸣产庄子启方案王刻史记作「庄」殿本作「桓」
三一四左氏襄二十九年原本漏注出处。今补。
三一倒四陈僖子乞产成子常案本条见史记齐世家索隐。原本漏注。又「陈」原本误作「东」据史记改。
三二六注檀弓上原本漏注出处。今补。
三二倒二武公孙氏出于原本作「出子武公」据左传改。
三三二「召穆公」条案此条应置于燕谱。
三三倒三荀子非十二子篇原本误作「蒍子非相篇」今改。
三四四陈遂舜后原本无「遂」字。案「陈舜后」三字非世本文。而路史后纪注引世本有「陈遂舜后」一语。据补「遂」字。
三四四注史记陈世家索隐「宋忠曰」以下。为史记索隐引宋忠注文。原本漏注。今补。
三四八仍有六世为君原本作「六世孙」据左传改。
三四倒一「幽州郡北燕」条案此条宜置居篇。而「幽州郡北燕」一语非世本文。

### 张澍稡集补注本辑世本序(一）

　　　　赐进士出身翰林院庶吉士知贵州玉屏县事武威张　澍稡集补注
周礼瞽蒙掌讽诵诗。世奠系。郑注云。奠或为帝。杜子春云。帝读为定。其字为奠。书亦或为奠。世奠系。谓帝系诸侯卿大夫世本之属。又小史定世系。辨昭穆。注谓帝系世本之属。天子曰帝系。诸侯曰世本。杜子春谓小史主次序先王之世。昭穆之系。述其德行也。楚语庄王使士亹傅太子葴。申叔时曰。教之世而为之昭明德而废幽焉。以休惧其动。注。世。先王之世系也。为之陈有德者世显而暗乱者世废也。后郑云。世之而定其系。谓书于世本。以世与系为一事解之。贾公彦云。王谓之帝系。诸侯卿大夫谓之世本。又分言之。其实散则通称矣。汉太史公司马迁修史记。因周谱。明世家。多采世本。然春秋正义云。今之世本。与司马迁言不同。刘向云。世本。古史官明于古事者所记。录黄帝以来至春秋时王侯诸国世卿大夫系谥名号。与左氏合也。唐史柳冲传载柳芳言亦然。颜之推据皇甫谧帝王世纪说。为左丘明所篹。刘知几史通云。楚汉之际。有好事者。录自古帝王公侯卿大夫之世。终乎秦末。号曰世本。又曰。世本辩姓。着自周室。刘恕通鉴外纪。以为世本经秦汉儒者改易。孔颖达尚书正义。以世本经暴秦。为儒者所乱。是此诸本已。晋杜预采世本以为春秋世族谱。然亦旁引传记。不尽依世本也。要之。系秦汉以前书。中垒孟坚以为出古
O史官者近之。班彪以为十五篇。刘向录中秘书。以十五篇为二卷。索隐亦以为十五篇。随经籍志因之云。世本王侯大夫谱二卷。刘向篹。篹云者。篹集之。非作也。观更生自言为古史官所记可知矣。随志又有世本四卷。宋衷篹。衷盖注而广之也。王侯大夫谱云。赵孝成王丹生悼襄王偃。偃生今王迁。是作者犹值赵王迁时。且司马迁已采用。岂刘宋二人所作乎。然其书自宋时已不传。郑樵氏族略。王伯厚姓氏急就篇。所引寥寥。皆采获他处。不见本书故耳。余翻阅缃帙。有引用者著录之。乃集得作篇。居篇。氏姓篇。帝系篇。王侯大夫谱篇。共五篇。聊以管穴。裨益宋注。其有听莹。亦从阙如。庶几存此一。异日博雅之士。因其蕝。增补缺略。亦古籍之幸也。若颜之推谓此书有燕王喜汉高祖。殆非本文。盖亦如神农本草。有豫章朱崖赵国常山等郡县。归藏黄帝书。而坤启筮。有尧降二女以妃舜之语。化益山海经。有长沙零陵桂阳诸地名。周公作尔疋。有张仲孝友。孔子作春秋。而曰孔丘卒。李斯作苍颉篇。有汉兼天下海内。并豨黥韩覆。讨畔灭残。皆为后人所羼云。

### 世本后序

吾观天老五姓之对。河图记姓之篇。中侯赐姓之文。家语本姓之解。咸言氏姓。卓乎有闻。盖古者圣人律定姓以协五音。司商掌旅协姓以定其名。瞽蒙世奠系。小史复辨其昭穆。宗伯掌礼秩。宗祝复等其亲疏。厥事綦重。本原系焉。楚三闾掌王族以厉国士。晋九宗世系以守宗祊。史伯之述祝融以柔生嘉材。申叔之告太子以昭明废昏。此能言吾祖。郯子见师。不识其先。籍谈见笑与。司马迁为史记。既周谱。实依世本。大戴礼纪帝德。虽次帝系。亦原世本。韦昭注国语。根氐以考其流。士安作世纪。采择以溯其源。中垒言其记春秋名氏。与左传相符。孟坚谓其黄帝以来。为古史所录。盖得其实矣。汉初得之。仿为刘氏承尧。皇甫著书。出于丘明之手。绥和元年。以世本相发明。封孔子之后。康成驳义。以世本言姓氏。分上下之别。亦复援以为据。信其有征也。而或指为刘向所篹。何以腐迁先采其言。或又以为宋衷所编。不知仲子实广其注。故刘昫以为经秦汉儒者改易。斯为确论。傅巽乃谓秦汉好事者所作。未为知言矣。若孙卿血脉。子云家牒。聊谋姓谱。薛综宗图。幼安姓氏之歌。潜夫姓氏之志。仲远姓氏之篇。挚虞族姓之记。杜预世族之书。承天姓苑之譔。贾家之要状英贤。王俭之百家集谱。皆因袭此书。非同造也。至元魏徒尚门地。是三桓贤于四科矣。李唐竞夸阀阅。而冠冕混于皁隶矣。彼林宝篹元和。不知己姓之由来。夹漈以为
#叹息。义府广类例。乃以军功升谱限。荐绅目为勋格。何能如鲁之仲。晋之胥臣。郑之子羽。楚之射父乎。余既痛锡土之义不着。常补风俗之佚文。念肉谱之说不明。用传世本之古籍云尔。

### 世本卷第一

汉五业从事宋衷注　　清武威　张　澍集补注
澍桉三国志。宋衷。南阳章陵人。后汉荆州五等从事。与刘表共定五经章句。督邮班碑云为五业博士。随志云五业从事。又桉魏略言乐详云五业并授。即五经也。衷定五经章句。故立此官官之。今魏志作五等者讹。唐艺文志。宋衷注世本四卷。诗正义引宋仲子注。仲子即衷字。魏志作宋忠。字之通也。又有世本别录及宋均注世本七卷。宋均汉书有传。然谢承书宗资传。均为宗资之祖父。则当作宗。范书作宋均误。此宋均宜为注纬书者。均于诗谱序曰。我先师北海郑司农。则均是玄之传业弟子。宗均字叔庠。卒于建初元年。郑玄生于桓帝时。于献帝五年卒。宗均不能为其徒也。史记索隐云。裴注频引孙检注世本。不知其人本末。盖齐人也。今采集此书。亦附宋均孙检注数条。题宋衷。从其多云。又注称宋衷宋忠宋仲子。或止称注。各随所见之书因之。若唐志所云王氏注世本谱二卷。今不可得矣。
　作篇。
澍桉论衡对作篇云。言苟有益。虽作何害。仓颉之书。世以纪事。奚仲之车。世以自载。伯余之衣。以辟寒暑。桀之瓦屋。以辟风雨。夫不论其利害。而徒讥其造作。则仓颉之徒有非世本十五家皆受责也。又桉
周礼注智者创物。谓始开端造器物。若世本作者也。明堂位正义云。世本书名。有作篇。其篇记诸作事。
 
伏羲制以俪皮嫁娶之礼。礼记月令疏。
　澍桉古史考云。伏羲制嫁娶。以俪皮为礼。俪。鹿皮也。通典唐志皆作俪。白虎通作离。云双皮也。婚聘荐皮为裘服。不忘古也。何休云。俪皮玄纁。取其顺天地也。鹿皮所以重古也。又楚词云。命蹇修以为理。王逸注。伏羲臣。谓为媒理主婚姻。洪庆善以为宓妃。伏羲之女。故使臣以为理。修明嫁娶。礼始伏羲也。风俗通亦云。女娲祷祠神示而为女媒。因置昏姻。一云黄帝始制嫁娶。
伏羲作琴。山海经注。
　澍桉通鉴前编音释引世本云。伏羲氏削桐为琴。面圆法天。底平法地。龙池八寸通八风。凤池四寸。象四时。五弦象五行。长七尺二寸。以修身理性。反天真也。达灵成性。象物昭功也。系宋衷注文。又桉太平御览。伏羲之琴名离。琴谱。伏羲琴名龙吟。乐录。伏羲琴二十七弦。古今注以为二十五弦。郭璞云十弦。琴操言五弦。并失之。当以二十七弦为是。广雅伏羲琴七尺二寸。或云三尺六寸六分。楚词伏羲驾辩。刘渊林曰。伏羲作琴制此曲。
伏羲作瑟。初学记。通志乐略。广韵。
　澍桉通典引世本云。庖羲瑟五十弦。黄帝使素女鼓瑟。哀不自胜。乃破为二十五弦。具二均声。风俗
通引世本云。宓羲作瑟。八尺一寸。四十五弦。黄帝书。泰帝使素女鼓瑟而悲。帝禁不止。故破其瑟为二十五弦。书钞玉海引世本云。伏羲作瑟。五十弦。瑟。洁也。使人清洁于心。淳一于行也。皆系宋衷注文。孙愐引云庖牺作瑟。
 
神农作琴。风俗通。初学记。
　澍桉博雅引世本云。神农氏琴长三尺六寸六分。上有五弦。曰宫商角征羽。文王增二弦。曰少宫商伏羲琴长七尺二寸。上有五弦。当系宋衷注文。扬雄琴清英云。昔者神农造琴以定神。禁淫僻。去邪欲。反其天真。又桉说文云。琴。神农所作。桓谭新论亦云神农作琴。
神农作瑟。山海经注。
　澍桉路史。神农度瑶瑟。而保合太和。闲民欲。
女娲作笙簧。文选长笛赋注。太平御览。明堂位疏。书钞。风俗通。宋衷注。女娲。黄帝臣也。
　澍桉女娲。太昊氏之女弟。此言黄帝臣。误矣。卢仝以为伏羲妇。尤非。博雅引世本云。女娲作笙簧。笙。生也。象物贯地而生。以匏为之。其中空而受簧也。当系宋注。帝王世纪。女娲氏。风姓。承庖羲制度。始作笙簧。唐乐志。女娲作笙。列管于匏上。纳簧其中。风俗通书钞引无笙字。
随作笙。风俗通。通志乐略。宋衷注。随。女娲氏之臣。路史注。
　澍桉艺文类聚通典引世本。有未知其何代人也句。系注文。又桉说文。随作笙。女娲氏作簧。是笙簧二器。或谓簧即笙中之簧。应劭引世本云。随作笙。笙长四寸。十二簧。像凤之身。正月之音也。物生故谓之笙也。当系宋注。
随作竽。广韵。文选注。太平御览。路史注。
　澍桉周礼春官疏。竽长四尺二寸。注。竽。管类。用竹为之。形参差象鸟翼。鸟火禽。火数七。冬至之时之。冬水用事水数六。六七四十二。竽之长盖取于此也。
颛顼命飞龙氏铸洪钟。声振而远。太平御览。
　澍桉吕氏春秋，颛顼命飞龙作。效八风之音。命之曰承云。以祭上帝。是飞龙氏能审音。故作钟也。又桉三坟。伏羲氏命臣、飞龙氏造六书。是春皇时先有飞龙氏也。三坟又以朱襄为飞龙氏。拾遗记。颛顼即位。受文德者。锡以钟磬。有浮金之钟。
祝融作巿。初学记。太平御览。玉篇。宋衷云。祝融。颛顼臣也。为高辛氏火正。释文。
　澍桉古史考。神农作巿。高阳氏衰。市官不修。祝融修市。然则巿之作自神农。祝融特因而修之。非作也。
句芒作罗。玉海。路史注。宋衷注。句芒。伏羲臣。
　澍桉周易。庖羲氏王天下。结绳而为网罟。古史考。伏羲氏观蒙而作网。抱朴子。太昊师知蛛而结网。
芒作网。太平御览。宋衷注。芒。庖羲氏之臣。
　澍桉路史引作芒氏。或作句芒。吕氏春秋古史考并云伏羲作网。
黄帝使羲和作占日。史记索隐。玉海。
　澍桉吕氏春秋云。羲和作占日。占日者。占日之晷景长短也。大荒南经有羲和之国。有女子。名曰羲和。方浴日于甘渊。羲和者。帝俊之妻。生十日。郭注。盖天地始生。主日月者也。故启筮曰空桑之苍苍。八极之既张。乃有夫羲和。是主日月职出入以为晦明。又曰。瞻彼上天。一明一晦。有夫羲和之子。出于旸谷。故尧因此立羲和之官。以主四时。尸子曰。造历象者。羲和子也。广韵羲和造历。又桉司马贞引世本。无作字。
常仪作占月。史记索隐。玉海。
　澍桉常仪氏也。一作尚仪。仪古音与我同。后世遂有嫦娥之说。因音近而讹。春秋时有常仪靡。即常仪氏后。杜预注为地名。误占月。占月之晦朔弦望也。司马贞引无作字。
臾区占星气。史记索隐‧
　澍桉臾区即车区。亦作鬼容蓲。实一人也。史记封禅书。黄帝得宝鼎宛朐。问于鬼臾区。又曰。鬼臾区。号大鸿。死葬雍。李奇注。区。黄帝时诸侯。占星气。谓占星之昏明流霣。主何瑞祯变异。及云物变风气方
隅时候也。
伶伦造律吕。史记索隐。
　澍桉伶伦。黄帝臣。史记律书。黄帝使伶伦之大夏嶰谷取竹。截十二管以象凤鸣。吕氏春秋。黄帝使伶伦自大夏之西昆仑之阴。取竹于嶰谷以生空窍厚钧者。断两节间而之。以为黄钟之宫。制十二筩。以听凤凰之鸣。雄鸣六。雌鸣六。以为律吕。晋志。黄帝作律。以玉为管。长尺六寸。为十二月。言黄帝作者。明君得统臣也。一作泠纶。
太桡作甲子。春秋序正义。舜典疏。史记索隐。宋注。大桡。黄帝史官。
　澍桉月令章句云。太桡探五行之精。占斗纲所建。于是始作甲乙以名日谓之干。作子丑以名月谓之支。支干相配以成六旬也。又桉汉律历志。伏羲有甲子元历。陈鸣历书序云。伏羲推策作甲子。是太昊时已有甲子。至太桡特配甲子作纳音耳。非甲子始太桡也。桡一作挠。
隶首作算数。文选西京赋注。史记索隐。宋注。隶首。黄帝史也。
　澍桉隶首作九章算数。博物志。黄帝臣。一云黔如即隶首。吕氏春秋云。黔如为虑首。史言作算之始者也。汉律历志。算法用竹。径一分。长六寸。二百七十一枚而成六觚为一握。径象干律黄钟之一。而长象坤吕林钟之长。又桉文选注引无算字。
容成作调历。尧典疏。太平御览。史记索隐。春秋序疏。宋衷注。容成。黄帝之臣。
　澍桉容成因五量。治五气。起消息。察发敛。作调历。岁纪甲寅。日纪甲子。而时节定。岁交己酉。实黄帝之五十年也。史记索隐云。世本及律历志。黄帝使羲和占日。常仪占月。臾区占星气。伶伦造律吕。大桡作甲子。隶首作算数。容成综斯六术而着调历。后汉书注引博物记云。容成氏作历。注。黄帝史官。而律历志云黄帝作历者。君得统臣也。又桉尸子云。羲和造历。杨泉物理论以为神农造历日。与世本说异。
沮诵苍颉作书。广韵。太平御览。宋衷注。沮诵苍颉。黄帝之史官。
　澍桉尚书序正义引云苍颉作书。无沮诵字。周礼外史疏引云苍颉造文字。注。苍颉。黄帝之史。援神契云。苍颉视龟而作书。淮南子云。苍颉作书。天雨粟。鬼夜哭。吕氏审分览云。苍颉作书。高诱注。苍颉生而知书写。仿鸟迹以造文章。说文。庖羲氏始作易八卦。神农氏结绳为治。黄帝之史苍颉。见鸟兽迒之迹。初造书契。苍颉之初作书。盖依类象形。故谓之文。其后形声相益。即谓之字。字者。言孳乳而浸多也。着于竹帛谓之书。书者如也。
沮诵苍颉为黄帝左右史。唐六典。宋注云。黄帝之世。始立史官。沮诵苍颉。居其职矣。至于夏商。乃置左右。言则左史书之。动则右史书之。故曰左史记言。右史记事。言经尚书。事经春秋者也。初学记。
　澍桉路史注引世本云。史皇苍颉。同阶不作。沮诵未审也。帝王世纪云。黄帝史官苍颉。取象鸟迹。始作
文字。记其言动。谓之书契。而河图玉版云。苍颉为帝南巡。登阳虚之山。临于玄扈洛汭之水。灵龟负图。丹甲青文以授之。是苍颉为帝。又非史官矣。而汉熹平六年苍颉庙碑云。苍颉天生德于大圣。四目灵光。为百王作宪。而孔演像素命苞言帝王之相曰。苍颉四目。是谓并明。非人臣也。
 
史皇作图。文选宣贵诔注。艺文类聚。太平御览。宋衷曰。史皇。黄帝臣也。图谓画物象也。
　澍桉类聚引世本云。史皇作画。又桉淮南子注。史皇。苍颉也。春秋元命苞云。苍帝史皇氏。名颉。姓侯冈。龙颜侈哆。四目灵光。实有睿德。生而能书。及受河图绿字。于是穷天地之变。仰观奎星圆曲之埶。俯察龟文鸟羽山川。指掌而创文字。治百有一十载。都于阳武。终葬衙之利乡亭。亦以史皇为苍颉。然路史引世本云。史皇苍颉同阶。是史皇非即苍颉也。
黄帝作旃。尔疋释文。宋均注。通帛为旃。冕。冠之有旃者。路史注。
　澍桉太平御览引世本云。黄帝作旃冕。春秋合诚图曰。黄帝黄冠。三礼图亦言黄帝作冕也。
黄帝作冕旒。士冠礼疏。宋仲子注。冕。冠之有旒者。礼文残缺。形制难详。左桓二年疏。
　澍桉古史考。黄帝臣常先作冠冕。谓之元服。故加常先为冕侯也。
胡曹作冕。昭二十四年疏。太平御览。宋忠注云。胡曹。黄帝臣。艺文类聚。
　澍桉冕起于黄帝。加饰起自唐虞。又桉物原荀始为冠。亦黄帝臣。
伯余作衣裳。太平御览。宋注。余。黄帝臣也。
　澍桉伯余即黄帝。河图挺佐辅云。荼古舒字。或作余。即黄帝也。淮南子云。伯余之初作衣也。纟(火又)一作丝。麻索一作素。缕。手经指拄。一作缉。后世为之机杼。胜一作体。复以便一作辨。其用。许慎注。亦以伯余为黄帝。
胡曹作衣。路史国名记。广韵。
　澍桉古史考云。胡曹作衮服九章。
黄帝造火食。礼记疏。
　澍桉逸周书云。黄帝始蒸谷为饭。管子云。黄帝作钻燧生火以熟蒙臊。民食充。无兹月曷之疾。而天下化。
夷作鼓。通典。通志。艺文类聚
　澍桉夷即黄帝次妃彤鱼氏之子夷鼓。其名鼓。以其作鼓。犹无句之称磬叔。相土之号乘杜也。皇甫谧谓夷鼓一名苍林。古今人表以苍林为嫫母子。又桉礼云。伊耆作鼓。
伶伦作磬。广韵。
　澍桉御览引磬字作声。通礼义纂。帝使伶伦造磬。罗泌云。伶伦造磬以谐八音。五音调以立天时。八音交以正人位。
黄帝见百物始穿井。太平御览。初学记。
　澍桉逸周书。黄帝穿井。又桉说文。八家为井。象构干形。墨子。二舍共一井。
尹寿作镜。事物原始。注。黄帝臣。
　澍桉玄中记云。尹寿。尧臣也。作镜。此说误。盖镜肇于轩辕。尹寿为臣。君得统臣。故诸书又言黄帝作镜也。尧师君畴。一作尹寿。字之误。正字通希姓录引世本。均作玄寿。疑误。
于则作扉履。初学记‧太平御览‧注。于则。黄帝臣。草曰屦。麻曰履也。
　澍桉御览引无扉字。事物纪原引麻下有皮字。
蚩尤以金作兵器。初学记。太平御览。宋衷注。蚩尤。神农臣也。
　澍桉路史引世本云。蚩尤作五兵。戈矛戟酋矛夷矛。黄帝诛之涿鹿之野。太平览御引世本云。蚩尤作兵。又桉太白阴经。伏羲以木为兵。神农以石为兵。蚩尤以金为兵。是兵起于太昊。蚩尤始以金为之。管子地数篇。蚩尤受葛卢山之金而作剑铠矛戟。春秋元命包。蚩尤虎卷威文立兵。宋均注。卷。手也。手文威字也。吕氏春秋。蚩尤作兵。非作兵也。高诱注。非始作之也。
巫咸作筮。周礼龟入疏。初学记。宋衷注。巫咸。不知何时人。
　澍桉归藏易云黄帝将战。筮于巫咸。庄子逸篇。黔首多疾。黄帝立巫咸以通九窍。路史。神农时有巫咸主筮。太平御览引世本宋注云。巫咸。尧臣也。以鸿术为帝尧之医。郭璞巫咸山赋序本之。古史考。殷巫
咸善占筮。书伊陟赞。巫咸作咸乂。四篇外国图云。昔殷帝太戊。使巫咸祷于山河。说文云。古者巫咸初作巫。王逸楚词注。巫咸。古神巫也。当殷中宗之时。随志有巫咸五星占一卷。是其人善星历审矣。且神农黄帝唐尧殷商时。皆有巫咸也。又桉古史考。伏羲作卦始有筮。其后殷时巫咸善筮。则筮不起于巫咸矣。
 
巫彭作医。山海经注。初学记。
　澍桉海内西经。开明东有巫彭巫抵巫阳巫履巫凡巫相。郭注。皆神医也。说文云。古者巫彭初作医。又桉当时俞跗察明堂。识表里阴阳之病机。雷公究息脉。详炮炙之药性。桐君定本草。采金石草木之药材。僦贷季理色脉而通神明寒衰。知牛马形气生死之诊。岐伯推太素之八十一问难。作内经。而藏府别。经络彰。王得内经之旨。巫彭则处方皿饵。湔澣刺治也。玉海引作巫咸作医。与巫咸为帝尧医者合。
巫咸作铜鼓。通典。
　澍桉杜佑云。世本巫咸作铜鼓。盖南中所制。又桉汉马援征五溪。作铜鼓。季汉诸葛亮征南蛮。作铜鼓以镇之。盖本巫咸之遗意。又桉地理志。安邑。巫咸山在南。王黄帝经序云。解州盐池北。一水名巫咸河。纬略云。今平阳有巫咸顶。云是巫咸修真处。更有巫咸山。巫咸墓。巫咸谷。在夏县东。是巫咸。河东人
也。而史记正义云。巫咸。吴人。今苏州常熟县西海虞山上有巫咸巫贤。越绝书。虞山者。巫咸所出也。虞故神出奇怪。此史记正义所本。
 
共鼓货狄作舟。艺文类聚。初学记。山海经注。广韵。宋衷云。二人。并黄帝臣。
　澍桉玉海引世本云。古者观落叶。因以为舟。当是宋注。又桉共鼓见木可以浮水而渡。即刳木为舟。化狐见鱼尾画水而游。乃剡木为楫以行舟。路史引货狄作化狐。说文同。盖化即古货字。狐狄字形相近而易。又桉山海经。番禹始为舟。墨子弃作舟。又工倕作舟。吕氏春秋。虞姁。作舟。束发蒙记。伯益作舟。
倕作钟。风俗通。初学记。广韵。通志略。山海经注。宋注云。垂。黄帝工人。宋均云。舜臣。铸大钟。
　澍桉风俗通引世本云。垂作钟。秋分之音也。通典玉海引世本云。黄帝工人垂造钟。宋志引世本云。钟者。黄帝工人垂所造。博雅。倕氏钟十六枚。曹宪注云。世本垂造钟。垂。舜臣。帝王世纪。喾命倕作鞞。是垂为工之通名。非一人也。诸书皆以钟为乐器。惟明堂位正义云。舜典垂作共工。郑不见古文以为尧垂所作调和之钟。尔疋释文引世本。亦以垂所作钟为饮器。山海经。伏羲之孙鼓延始为钟。又云伯陵作钟。吕氏春秋。黄帝使荣彳爰造钟。
垂作规矩准绳。玉篇。
　澍桉汉律历志。权与物钧而生衡。衡运生规。规圜生矩。矩方生绳。绳直生准。准正则衡平而钧权矣。是为五则。规者。所以规圜器械。令得其类也。矩者。所以矩方器械。令不失其形也。准者。所以揆平取正也。绳者。上下端直。经纬四通也。
垂作铫。诗臣工疏。宋仲子云。铫。刈也。
　澍桉释文引世本云。垂作铫铧。左传疏引无铫字。毛传。钱。铫也。铫即(兆)斗也。管子云。农之事。必有一耜一铫。方言。臿。燕东北朝鲜洌水之间谓之(兆)斗。宋魏之间谓之铧。或谓之鍏。江淮南楚之间谓之臿。沅湘之间谓之畚。赵魏之间谓之喿。东齐谓之梩。释名云。铧铫。刳地为坎也。
垂作耒耜齐民要术。路史。宋注。垂神农之臣也。
　澍桉高诱注淮南子。郭璞注山海经。并云垂尧巧工也。而王篇云。倕。黄帝时巧人名。此云神农臣。未审何本。路史云。垂。句龙子。夫神农作耒耜。见于易。为斧斤。作鉏耨。见于周书矣。
垂作耨。僖三十三年疏。
　澍桉古史考。神农作耨。说文云。耨。曲耕木也。
咎繇作耒耜。太平御览。
　澍桉世本既云垂作耒耜。复云咎繇作耒耜。夫倕为巧工。作耒耜有明征。若咎繇则未前闻也。疑御览引有
。御览又引云鲧作耒耜。尤误。=
 
挥作弓。初学记。太平御览。艺文类聚。注云。挥。黄帝臣。
　澍桉唐世系表。以挥为青阳第五子。无据。少昊子作弓者。盖般尔。挥自黄帝子也。类聚引世本注云。青阳氏子挥。以弧矢命世。与宋注异。初学记引挥下有始字。张勃吴录。挥观弧星始制弧者。弧如张之星也。又桉越绝书。黄帝作弓。墨子。羿作弓。吕氏春秋。夷羿作弓。山海经。少昊生般。是始为弓。荀子。倕作弓。
牟夷作矢。山海经注。初学记。射义疏。太平御览。艺文类聚。注云。牟夷。黄帝臣。
　澍桉矢亦曰箭。以小竹作干。长三尺一寸。胶翎为羽。炼金为簇。簇之可贯肢体。以威天下。荀子注及说文作夷牟。山海经引世本作牟夷。又桉荀子云。浮游作矢。
逢蒙作射。艺文类聚。
　澍桉世本言逢蒙作射者。盖作射法也。故汉书艺文志。兵技巧十三家。有逢门射法二篇。颜师古曰。即逢蒙。吕氏春秋作门。荀子史记皆同。庄子作蓬蒙。法言作逢蒙。音薄红切。盐铁论作逢须。惟孟子作逢蒙。
雍父作杵臼。广韵。太平御览。宋衷云。雍父。黄帝臣也。
　澍桉字。御览引作臣。说文亦云黄帝臣雍父。近刻广韵作罗父。误。御览引云雍父作舂。玉篇引云雍父
作臼。又桉吕氏春秋。赤冀作杵臼。桓谭新论。伏羲作杵臼。然黄帝内传。以为帝斩蚩尤。因作杵臼。断木作杵。掘地为臼。以火坚之。使民舂粟。与易系辞合。
 
胲作服牛。初学记。太平御览。宋衷注云。胲。黄帝臣也。能驾牛。又云。少昊时人。始驾牛。
　澍桉胲。天中记作骸。牛一作马。疑误。路史引胲上有臣字。路史注引世本云。胲为黄帝马医。尝医龙。是以胲为。即马师皇也。一说寒哀为马师皇。吕氏春秋云。王作服牛。亦黄帝臣也。
相土作乘马。杨倞荀子注。郑康成周礼校人注。
　澍桉荀子云。乘杜作乘马。杨倞注以其作乘马。故谓之乘杜。相土。契孙也。四马驾车。起于相土。故曰作。以其作乘马之法。当系宋注。而杨倞引作世本文。纪年云。帝相十五年。商侯相土作乘马。而玉篇云。黄帝臣相乘马。以相为黄帝臣。又脱漏作字。误矣。荀子。吕氏春秋。皆云杜作乘马。杜即相土也。毛诗自土沮漆。齐诗作自杜沮漆。彻彼桑土。韩诗作彻彼桑杜。禹贡云土梦作乂。古文作云杜梦作乂。盖字通也。尚书疏引王肃云。相土在夏为司马之职。掌征伐。
腊作驾。广韵。
　澍桉太平御览引世本云。乘雅作驾。吕氏春秋云。乘雅作驾。盖乘雅合声即腊也。又桉王作大车之輗。辕端横木缚轭以驾牛。乘雅造小车之軏。辕端上曲钩衡以驾马也。
奚仲始作车。山海经注。太平御览。后汉书注。
　澍桉古史考。黄帝作车。引重致远。少昊时驾牛。禹时奚仲驾马。左传注。奚仲为夏掌车服大夫。后汉舆服志。荀子注。并云奚仲为车正。淮南子。奚仲。尧时为车正。文选注引文子云。奚仲为工师。山海内经谓奚仲子吉光。以木为车。郭景纯注。此言吉光。明其父子共创意。吕氏春秋审分览。奚仲作车。高诱注。奚仲。黄帝之后。任姓也。传曰。为夏车正。封于薛。刘芳徐州记。奚公山。在滕县东南六十里。奚仲造车处。上有轨辙。见存。又桉服牛乘马。以利天下。所起远矣。不始奚仲也。
韩哀作御。文选圣主得贤臣颂注。宋衷曰。韩哀。韩文侯也。时已有御。此复言作者。加其精巧也。汉书注。
　澍桉吕览。以寒哀与。黔如隶首等并列。盖皆黄帝臣也。又大禹之御有郭哀。韩哀或即郭哀。盖同姓。犹秦政称赵政也。仲子注为韩文侯。殊无左证。颜师古谓特善御耳。非始作也。亦县拟之词。韩。吕览作寒。古韩寒字通。一引本文哀下有侯字者非。
宿沙作盐。太平御览。北堂书钞。路史注。为鱼盐之利。齐灵公臣。齐滨海。故宋注。宿沙。
　澍桉北堂书钞引世本云。夙沙氏始海为盐。夙沙。黄帝臣。路史注引宋衷注。夙沙氏。炎帝之诸侯。今安邑东南十里有盐宗庙。一作质沙。说文作宿沙。在炎帝时。或云在帝魁之世。逸周书。昔者质沙三卿朝而无礼。君怒而久拘之。哗而弗加。哗卿谋变。质沙以亡。即此宿沙也。仲子注为齐灵公臣。失之。御览
书钞路史引注。不知何以差互如是。
 
尧修黄帝乐为咸池。乐记疏。
　澍桉乐记云。大章。章之也。注。尧乐名也。言尧德章明也。周礼阙之。或作大卷。咸池备矣。注。黄帝所作乐名也。尧增修而用之。咸。皆也。池之言施也。言德之无不施也。周礼曰。大咸。正义曰。黄帝作咸池。尧增修而用之。周礼大司乐谓之大咸。咸池虽黄帝乐。尧既增用之。世本名咸池是也。故此文次在大章下矣。又黄帝之乐。尧不增修者。别立其名。则大章是也。其咸池虽黄帝乐。尧增修者。至周谓之大咸。其黄帝之乐。尧不增修者。至周谓之大卷。
无句作磬。风俗通。博雅。明堂位疏。山海经注。宋衷云。毋句。尧臣也。初学记。
　澍桉通典通志引世本云。磬。叔所造。不知何代人。未知谁注。又桉礼记疏皇侃云。无句。叔之别名。古史考。叔。尧时人。即无句也。通礼义纂。尧使无句作琴。五弦。乐录云。无句。尧臣也。为尧时人审矣。雅。毋句氏磬十六枚。曹宪注。亦引世本毋句作磬。云毋句。尧臣也。文选注引世本云。叔。舜时人。疑误。路史注引世本云。磬。叔所造。乃无句也。传玄七谟谓伯夔作磬。无据。罗泌云。无句一作无间。无。郭引作毋。字通。
尧使禹作宫室。初学记。太平御览。玉海。尔疋释文。
　澍桉吕氏春秋。高元作宫室。高元。黄帝臣。建合宫以接万灵。陆贾新语。黄帝作宫室。白虎通。黄帝作宫
室。以避寒暑。是先于夏后氏也。淮南子。舜作室。筑墙茨屋。令人皆知去岩穴。各有家室。又桉路史引无室字。
 
化益作井。易释文。路史。宋衷注。化益即伯益。尧臣。
　澍桉初学记引世本云。伯益作井。太平御览引作伯夷。误。淮南子。伯益作井。而龙登玄云。神栖昆仑。能愈多。德愈薄矣。
尧造围。丹朱善之。北堂书钞。
　澍桉路史。尧生丹朱。骜狠娼克。帝悲之。为制弈。以闲其情。博物志。尧作围。以教丹朱。
乌曹作博。文选博弈论注。
　澍桉中兴书。桀作博。说文。局戏六箸十二棋也。扬子方言。博谓之蔽。或谓之箘。秦晋之间谓之博。吴楚谓之蔽。广韵引世本。博作簙。山堂肆考。古者鸟曹作博。以五木为子。有枭卢雉犊塞。为胜负之采。博头有刻枭形者为最胜。卢次之。雉犊又次之。塞为最下。
鲧作城郭。礼祭法疏。水经注。
　澍桉史记。黄帝为五城。又云。轩辕黄帝筑邑。泛胜之书纪神农之教曰。虽有石城汤池。无粟则不能守。是炎黄已有城矣。吕氏春秋言鲧以兽尾为城。又云。夏鲧作城。淮南子曰。鲧作城。吴越春秋曰。鲧筑城以
君。造郭以守民。此城郭之始也。又桉博物志。禹作三城。强者攻。弱者守。敌者战。城郭又自禹作也。水经注引无郭字。
 
陶作五刑。路史注。玉海。
　澍桉淮南子。陶瘖而为大理。天下无虐刑。吕氏春秋。陶作刑。后汉张敏议云。陶造法律。原其本意。皆欲禁民为非者也。左传夏书云。昏墨贼杀。陶之刑。风俗通。陶谟禹始造律。又桉急就章云。陶造狱法律存也。又桉路史注引世本云。陶制五刑。
伯夷作刑。北堂书钞。
　澍桉此言本吕刑伯夷降典。折民惟刑二语。御览引作下有五字。
舜作箫。通典。通考。
　澍桉通典引世本云。箫。舜所造。其形参差。以像凤翼。十管。长二尺。当系仲子注文。又桉五经通义。箫。编竹为之。长尺有五寸。博雅。箫。大者二十四管。无底。小者十六管。有底。三礼图。无底者谓之洞箫。有雅箫长四寸。颂箫长尺二寸。王逸楚词注。舜箫名参差。又桉通礼义纂。伏羲作箫。十六管。广韵。女娲作箫。
夔作乐。初学记。
　澍桉礼记。夔始制乐。以赏诸侯。淮南子。夔作乐。合六律。调五音。所以通八风。帝王世纪。尧命伯夔。放山
川溪谷之音。作乐六章。天下大和。吕氏春秋慎行论。舜欲以乐传教于天下。乃令重黎举夔于草莽之中而进之。舜以为乐正。事亦见孔丛子。水经注引乐纬曰。昔归典声律。宋忠曰。归即夔。史记正义。宋均注乐纬云。熊渠嫡嗣曰熊挚。有恶疾。不得为后。别居于夔。为楚附庸。后王命曰夔子。是以熊挚即为舜时典乐之夔者。夫挚之先鬻熊乃当文王时。而其裔孙反在尧舜之世。谬矣。又桉乐纬。声仪也。宋忠注云。归即夔之归乡。乃今之秭归县地。有夔乡。夔封于此。与郦氏引不同。
 
敤首作画。太平御览。
　澍桉舜母握登死。瞽叟更娶东泽氏女。曰壬女。生敤手及象也。敤首一作敤手。又作婐首。或作击手。又作系手。颜师古云。敤音口果反。作击者误。又桉列女传云。舜之女弟系首。与二嫂谐。初学记。舜妹有敤手。又桉易通卦验云。伏羲氏易无书。以画事。此画之始也。一云轩辕子苗龙。为绘画之祖。事物原始。封膜作画。
后益作占岁。太平御览。玉海。
　澍桉书钞御览引世本。岁下有之法二字。玉海引云。后益作岁本。
杼作甲。初学记。太平御览。费誓疏。宋衷云。少康子名杼也。甲。铠也。费誓疏。
　澍桉御览引宋忠曰。杼。少康子舆也。初学记引世本。舆作甲。宋衷曰。舆。少康子。又桉介甲。函铠。一也。年
世历。季杼名松蔓。帝王世纪或作公孙蔓。非也。管子书以为蚩尤作铠。路史引杼作甲。无季字。索隐引世本云。季伫作甲。
 
杼作矛。路史。
　澍桉杼即季杼也。中侯。杼作矛。杼一作宁。又作伫。帝王世纪作后予。
帝女令仪狄始作酒醪。变五味。初学记。太平御览。酒诰疏。宋衷注。仪狄。夏禹之臣。
　澍桉国策言帝女令仪狄作酒。初学记引帝女下脱令字。今补。夫有虞氏以酒养老。而岐雷方有醪醴。其来远矣。
少康作秫酒。初学记。太平御览。
　澍桉酒诰正义引世本云。杜康造酒。说文。少康即杜康也。而博物志云。杜康字仲宁。汉时为酒泉太守。或云黄帝时人。
少康作箕帚。太平御览。广韵。
　澍桉世本引有夏字。
汤作五祀。路史。
　澍桉世本言汤作五祀。故曲礼谓天子五祀岁。郑康成以为商制。汉志一户二四门五井。白虎通
高堂隆刘昭之说皆然。后汉魏晋皆从之。汤五祀户井中溜行。有行无门。而月令乃有行无井。康成仿之。故随唐以行代井。开元礼。祀户司命以春。以夏。门厉以秋。行以冬。溜以季夏。迨李林甫修月令。始复井黜行。
 
桀作瓦屋。
　澍桉论衡对作篇文补。而史记龟筴传亦云桀为瓦屋。又桉古史考。夏后氏时。乌曹作。鸟曹。桀臣。作瓦屋。则需矣。张华博物记云。桀作瓦。
昆吾作陶。史记注。
　澍桉博物志。桀作瓦。盖是昆吾为桀作。君得统臣也。古史考。夏后氏时。昆吾氏作瓦。以代茅茨之始。吕氏春秋审分览。昆吾作陶。高诱注。昆吾。颛顼之后。吴回之孙。陆终之子。已姓也。为夏伯。制作陶冶。埏埴为器。黄帝内传。黄帝始作陶。蚩尤作冶。世本言昆吾作陶。盖广之尔。
纣作玉。太平御览。
　澍桉物原。神农作。少昊作箦。说文。。身之安也。释名。人所坐卧曰。。装也。所以自装载也。黄帝内传言帝有七宝。则纣之玉。较后世之珊瑚玳瑁。不为侈矣。作。一引作为。
武王作翣。初学记。太平御览。北堂书钞。庄子释文。宋均注。翣。武饰也。
　澍桉御览引世本。翣作箑。古今注云。舜广开视听。求贤人以自辅。作五明扇。是扇制远矣。武王之作翣。以王后夫人车服。辇车有翣。即缉雉羽为扇。以障翳风尘。盖本殷高宗有雊雉之祥。服章多用翟羽。有雉扇之遗意也。高诱吕览注。翣。棺饰也。画黼黻之状。如扇于偻边。天子八。诸侯六。大夫四也。淮南子注。翣状如今要扇。字本作涩-。先郑引春秋传作涩-。杜氏改为翣。
埙。暴辛公所造。风俗通。诗何人斯疏。文选长笛赋注。尔疋释乐。宋均注。暴国公。平王时诸侯。暴辛公烧土为之。有三孔。
> > 　澍桉通典御览引世本云。埙。暴辛公所造。亦不知何人。周畿内有暴国。岂其时人也。风俗通诗疏并引云。周畿内有暴国之君。岂其时人也。埙本作埙。围五寸半。长三寸半。凡六孔。路史引云。暴。周圻内国。均系宋注。又桉毛诗序。上帝板板。凡伯剌厉王也。诗已有如埙如篪之句。厉王在平王前。尚隔幽宣二主。安得谓平王时诸侯所作乎。且通历云。帝喾造埙。拾遗记。庖羲灼土为埙。通典引宋注。为埙久矣。此掌其官也。古史考亦以世本为谬。又高诱注淮南缪称训云。苏谥信。暴谥桓。又与成辛不同。书钞引世本。辛作新。郑曰。埙有六孔。与宋仲子注又不同。郭璞尔雅注。埙。烧土为之。大如鹅子。锐上平底。形似称锤。六孔。小者如鸡子。
苏成公作篪。风俗通。诗何人斯疏。宋均注。篪。孔有觜。如酸枣。苏成公。平王时诸侯。
　澍桉书钞引篪孔有觜如酸枣云云。以为世本本文。误。又桉舜时西王母献玉管。则是已有篪。安得
#言成公始造。谯周古史考。古有埙篪尚矣。幽王时。苏成公善篪。暴辛公善埙。记者因以为作。谬矣。应劭风俗通。尔疋释乐。并云篪。苏成公所作。长一尺二寸。惟后汉书注引世本云。暴辛公作篪。以竹为之。长尺四寸。有八孔。一孔上出寸三分。与诸本异。与广雅同。郭璞注尔疋云。篪长尺四寸。围三寸。一孔上出寸三分。名翘。横之。小者尺二寸。郑周礼注。篪七孔。疏引礼图。篪九孔。郑司农周礼注云。篪七孔。盖不数其上出者。故七也。蔡邕月令章句云。篪六孔。有距。横之。或曰距。或曰翘。或曰觜。皆谓其上出之孔也。篪。广雅作龠虒。月令作。
 
公输般作石硙。后汉书张衡传注。
　澍桉孔融肉刑论。贤者所制。或踰圣人。水碓之巧。胜于断木掘地。后汉西羌东号子传。水舂河漕。注。水舂即水碓也。通俗文。水碓曰轓车。桓谭新论。虙羲制杵臼之利。后世加巧。借身践碓而利十倍。物原。轩辕臣雍父作碓。后稷作水碓。然则碓不始公输。而水碓亦不起杜预也。太平御览引作公输般作硙磨。亦见古史考。又一引公输般作铲。
秦穆公作沐。北堂书钞。太平御览。
　澍桉表记。国君沐粱。大夫沐稷。士沐粱。丧大记注。士沐粱。天子之士也。差率而上之。天子沐麦与。又桉沐事尚矣。兹言秦穆公作者。或分其等秩。或又加精也。
鲁昭公始作玺。困学纪闻。
　澍桉老子云。为之符玺。庄子云。焚符破玺。是玺古有之。运斗枢云。黄帝得龙图。中有玺章。文曰天黄符玺。其言难据。唐六典注。周书曰。汤放桀。大会诸侯。取玺置天子之坐。是商以前已有之。或谓起于秦之乘舆六玺者亦非。且左传季武子使公冶问。在襄公二十九年。而谓昭公始作玺可乎。
鲁昭公作弁。太平御览。宋均云。制素弁也。
　澍桉物原云。昭公始以素绢为弁也。
公叔文子作輗轴。太平御览。北堂书钞。
　澍桉輗轴尚矣。不始文子。
燧人作火。
　澍桉一切经音义引世本云。造火者燧人。因以为名者也。此系宋仲子注。据此以意补正文。

### 世本卷第二

　居篇。
　澍桉史记吴世家。魏世家。水经注。太平御览等书。引世本居篇。
涿鹿在彭城。黄帝都之。太平御览。宋衷云。涿鹿在彭城南。后汉书注。
　澍桉太平御览又引世本云。今上谷郡北。自有彭城。非宋彭城也。当系仲子注文。路史引云。涿鹿在彭城东。有阪泉。宋注南字误。魏土地记云。济城东南六十里有涿鹿城。城东一里有阪泉。泉上有黄帝祠。则世本之言信矣。
若水。允姓国。昌意降居为侯。太平御览。
　澍桉水经。若水出蜀郡旄牛徼外。东南至故关。为若水也。注。若木之生。非一所也。黑水之间。厥木斯植。故水受其称焉。九州岛要记，嶲之台登。有双诺川。鹦武山。黑水之间。若水出其下。即黄帝子昌意降居于此。又桉杜预以昌意所封在鄀。鄀乃襄州乐乡。非是南郡之鄀。允姓为秦所入者。世本以若水为允姓。误矣。
饶内。舜所居。困学纪闻。
　澍桉饶内一作姚虚。帝王世纪作妫虚。杜岐公曰。即国语之嬴内音妫虚。汉书地理志汉中郡西城下注。应劭云。世本妫虚在西北。舜之居。路史国名记引世本云。妫虚在西城西。舜居之。水经注引世本曰。舜居妫汭。在汉中西城县。或言妫虚在西北。舜所居也。或作妫墟。故舜所居也。后或姓姚。或姓妫。皆是宋衷注文。
夏禹都阳城。避商均也。又都平阳。或在安邑。或在晋阳。汉地理志。史记正义。玉海。
　澍桉太平御览引世本云。夏后居阳城。本在大梁之南。于战国大梁魏都。今陈留浚仪是也。此系宋注。史记正义汉地理志并引世本云。禹都阳城。又桉地理志。以颍川阳城为禹都。非也。当以濮泽之阳城为是。盖尧舜皆都河东北。不居河南耳。谯周古史考以郑厉入栎。即是阳城。亦非。
契居蕃。水经注。
　澍桉蕃即潘邑。契封地。华阴郑县有栾都城。故潘邑也。魏土地记。下雒城西南。故潘城。水经注。渭水东径峦都城北。故潘邑。殷契之所居。阚骃十三州志。蕃在郑西。今之峦城是矣。地有商山。帝王世纪谓在商洛也。通典以商洛为商君封。误。郦道元曰。契始封商。鲁连子曰。商在太华之阳。皇甫谧阚骃并以为上洛。商县也。殷商之名。起于此矣。
昆吾为夏伯。夏衰。迁于旧许。韦昭国语注。
　澍桉昆吾居帝丘。即陶唐火正阏伯之所居也。
昭明居砥石。书序正义。宋衷曰。相土就契封于商。春秋左氏传曰。阏伯居商丘。相土因之。殷本纪注。
　澍桉荀子成相云。契玄王生昭明。居于砥石。迁于商。砥石即底柱也。至子相土。乃迁商丘。
昭明复迁商。路史后纪。
　澍桉昭明子相土迁商。此言误。说见居砥石注。
祖乙迁于耿。书序正义。
　澍桉水经注。汾水径耿乡城。故殷都也。帝祖乙自相徙此。为河所毁。故书序曰。祖乙圯于耿。杜预曰。平阳皮氏县东南耿乡是也。盘庚以耿在河北。迫近山川。乃自耿迁亳。史记。祖乙迁于邢。索隐曰。邢音耿。今河东皮氏有耿乡。是此邢非邢洺也。诗地理考引通典。邢州治龙冈县。祖乙迁邢即此。是耿即邢也。而孔安国书序注云。于相。迁于耿。皇极经世。祖乙圯于耿。徙居邢盖本史记通鉴前编。祖乙元祀圯于相。徙都于耿。九祀于耿。徙都于邢。则索隐音耿为邢者误。
相土徙商丘。本颛琐之虚。故陶唐火正阏伯之所居也。太平御览。
　澍桉商丘即帝丘。陶唐火正阏伯居之。夏伯昆吾亦都此。殷相土又徙居。故春秋传曰。阏伯居商丘。相土又因之。服虔左注。相土。契之孙。因之者。代阏伯之后居商丘。故汤以为天下号。
。相徙帝丘。于周为地理通释。
　澍桉皇甫谧曰。夏相徙帝丘。依同姓之诸侯于斟寻氏。即汲书所云相居斟灌也。
武王居酆鄗。文选西都赋注。
　澍桉说文。酆在京兆杜陵西南。括地志。镐在雍州西南三十二里。滈水源出长安县西北滈池。通典。今长安县昆明池北滈陂是。严彭祖春秋会盟图云。酆镐相去二十五里。
周公居少昊之虚。诗地理考。
　澍桉史记正义。少昊虚即寿丘。
炀公徙鲁。史记索隐。宋忠注。鲁。今鲁国。
　澍桉皇甫谧云。鲁国即曲阜县。
懿王徙于犬丘。史记索隐。宋衷云。懿王自镐徙都犬丘。一曰废丘。今槐里是也。时王室衰。始作诗也。索隐。
　澍桉史记周纪懿王之时。王室遂衰。诗人作剌。汉匈奴传。懿王时。王室遂衰。夷狄相侵。暴虐中国。中国被其害。诗人始疾而歌之曰。靡室靡家。猃狁之故。岂不曰戒。猃狁孔棘。注。小雅采薇之诗也。古今人表。懿王时诗作。注。政道既衰。怨刺之诗始作。然则采薇为懿王之诗矣。汉书。懿王名坚。
懿王居犬丘。平王徙居洛。帝王世纪。地理通释。
　澍桉括地志云。犬丘故城。一名槐里。亦曰废丘。在雍州始平县东南十里。地理志云。扶风槐里县。周曰犬丘。懿王都之。秦更名废丘。高祖三年更名槐里。
敬王东居成周。遂徙都。至赧王。徙居西周。帝王世纪。地理通释。宋衷曰。洛诰所谓新邑也。
西周桓公名揭。居河南。东周惠公名班。居洛阳。战国策注。史记索隐。
　澍桉地理通释引世本云。西周桓公揭居河南。周惠公班居洛阳。赧王时。东西周分治。西周。河南也。东周。巩也。
吴孰哉居藩离。史记索隐。宋衷云。孰哉。仲雍字也。藩篱。今吴之余暨县也。
　澍桉一引宋衷云。雍是孰食。故曰雍字孰哉也。路史引藩篱作番离。吴地志。仲雍墓在吴郡常熟县西海虞山上。
吴孰姑徙句吴。史记索隐。魏都赋注。注云。孰姑。寿梦也。句吴。泰伯始所居地名。代谓祝梦乘诸也。寿孰音相近。姑之言诸也。毛诗传读姑为诸。孰姑寿梦为一人。又名乘也。
　澍桉文选注引世本文。句吴下有句音沟三字。服虔左注云。寿。梦发声也。吴蛮夷。言多发声。数语共成一言。寿梦一言也。经言乘。传言寿。欲使学者知之也。史记正义。太伯居梅里。在常州无锡。去东南六十里。至十九世孙寿梦居之。号句吴。诸樊南徙吴。至光使子胥筑阖闾城。都之。今苏州也。司马贞以颜师
古注汉书。以句言吴者。夷之发声。犹言于越耳。而宋衷以为地名。吴人不闻别有城邑名句吴也。世本之言。或难依据。
诸樊徙吴。史记注。
　澍桉诗地理考引世本云。孰徙丹徒句吴。家楚徙吴。家楚二字误。宜作诸樊。诸樊名遏。寿梦之子。
唐叔虞居鄂。路史国名记。晋世家注。宋衷云。鄂地。今在大夏。晋世家注。
　澍桉杜左注。鄂。晋别邑。括地志。鄂城在慈州昌宁县二里。史记正义。鄂与绛州夏县相近。禹都安邑。故城在县东北十五里。故云在大夏也。然封于河汾二水之东方百里。正合在晋州平阳县。不合在鄂。
。康叔居康。从康徙诗地理考。即。殷虚定昌之地畿。内之康。不知所在也。宋忠云。康叔从康徙封史记卫世家索隐。
世家注引云。康叔居康。。　澍桉北堂书钞引世本云。康叔封
成公徙于帝丘。汉地理志。
戴公居曹。路史国名注。
澍桉宋桓公立之。庐于曹。泉水载驰之诗。皆言地。西征记。今白马城。古之曹邑。戴公东渡河处此。文公迁楚丘。城记。曹。齐桓公筑。　
成公徙濮阳。世家注。宋忠云。濮阳。帝丘地名。濮音卜。
　澍桉成公自楚丘迁此。元君又自濮阳徙野王。
蔡叔度居上蔡。史记集解。诗地理考。
　澍桉水经注引世本曰。上蔡也。九江有下蔡。故称上。当是宋注文。上蔡在汝南。
蔡胡徙居新蔡。诗地理考。史记集解。宋忠云。故名其地为新蔡。王莽所谓新迁者也。水经注。
　澍桉管蔡间王室。放蔡叔而迁之。其子胡能率德易行。周公举之为卿士。以见于王。王命之以蔡申吕地也。以奉叔度祖。是为蔡仲。史记正义引宋忠云。胡徙居新蔡。即世本本文。非宋注。
蔡平侯徙下蔡。史记索隐。史记集解。
　澍桉司马贞云。今世本无者。近脱耳。又桉欧阳忞云。平侯自上蔡徙都新蔡。史记正义引宋忠云。平侯徙下蔡。郦道元曰。春秋外传云。当成周时。南有荆蛮申吕。姜姓矣。吕。蔡平侯始封也。
昭侯徙州来。路史国名记。
　澍桉罗泌云。昭侯徙此。号下蔡。乐史云。下蔡有二处。水经淮水东岸一城。即下蔡。新旧二城对据是也。
曹叔振铎居曹。地理考。宋忠云。曹。今济阴定陶县。
　澍桉曹世家注引世本云。叔振铎封于曹。
错叔绣封于滕。路史。陈世家注。宋衷注。今沛国公丘。是滕国也。
　澍桉杜预释例谱云。滕。姬姓。文王子错叔绣之后。武王封之。居滕。今沛郡公丘县是也。汉地理志以为周懿王子错叔绣封公丘。水经注亦以为周懿王子错叔绣文公所封。未详所据。
微子居宋。史记。
　澍桉史记注引世本云。宋更曰睢阳。澍以意补此句。王符云。帝乙元子微子开。武王封之于宋。今之睢阳是也。
宋都商丘。更曰睢阳。史记注。地理通释。
　澍桉括地志。宋州城古阏伯之虚。即商丘也。
楚子熊渠封仲子红于鄂。寰宇记。
　澍桉路史国名记引世本云。熊渠中子红封鄂侯。侯。一引作东。
楚鬻熊居丹阳。左桓二年疏。宋仲子云。丹阳在南郡枝江县。
　澍桉颖容春秋释例云。楚居丹阳。今枝江县故城是也。
楚武王徙郢。左桓二年疏。宋仲子云。今南郡江陵县北有郢城。
　澍桉武王。一引作文王。通典郢即南郡江陵县北纪南城是。又桉史记楚世家。蚡冒卒。弟熊达立。是为
楚武王。左传正义曰。杜注。蚡冒。楚武王父。不从史记。刘炫以世家规杜。蚡冒是兄。不得为父。
楚武王墓在豫州新息。史记正义。
　澍桉括地志。新息在上蔡县东北五十里。又桉水经注。葛陂城东北有楚武王。民谓之楚王琴。城北祝社里下土中得铜鼎。铭云楚武王。是知武王隧也。
周宣王二十二年封庶弟友于郑。水经注。
　澍桉十二诸侯年表。宣王元年封。与此违异。春秋国语并言桓公为周司徒。以王室将乱。谋于史伯。寄帑贿于虢桧。幽王霣戏。桓公死之。平王东迁。武公辅王室。灭虢桧而兼其土。故周桓公言于王曰。我周之东迁。晋郑是依。乃迁封于彼。左传郑伯谓公孙获曰。吾先君新邑于此。是指新郑为言矣。班固应劭郑玄皇甫谧裴顗王隐阚骃及诸述作者。咸以西郑为友之始封。而薛瓒谓为东郑。非也。竹书纪年。晋文侯二年。周惠王子多父伐郐。克之。乃居郑父之丘。名之曰郑。是曰桓公。司马贞曰。郑。县名。属京兆。帝王世纪云。或言县。故有熊氏之虚。黄帝之所都。郑氏徙居之。故曰新郑。
郑桓公居棫林。徙拾。左昭十六年疏。宋衷云。棫林与拾。皆旧地名。封桓公。乃名为郑。至郑武公东徙新郑之后。其旧郑改为县也。
　澍桉棫林。国语元和志通典寰宇志皆作咸林。左襄六年注。棫林。许地。班氏地理志。宣王弟桓公封。应
劭云。母弟友所封。子与平王东迁。更称新郑。瓒云。穆王以下都西郑。不得以封桓公。桓公无封京兆之文。师古亦非之。盖是采于彼。非至此始有郑名也。
郑厉公徙居栎。史记索隐。宋衷注云。栎。今之许昌阳翟。昔武王至周曰。吾其为有夏之居乎。遂营洛邑。谓栎也。路史。
　澍桉栎即郑初得十邑之栎也。世本本文不存。今据注补。水经注引宋忠曰。栎。今阳翟也。周末。韩景侯自新郑徙都之。索隐引宋衷云。栎。今颍川阳翟。
文公徙郑。史记索隐。宋衷云。即新郑也。
　澍桉御览引注云。今京兆新郑也。
召公居北燕。史记集解。宋衷云。有南燕。故云北燕。
　澍桉括地志。燕山在幽州渔阳县东南六十里。国都城记。地在燕山之野。故国取名焉。舆地广记。武王封帝尧之后于蓟。又封召公于北燕。其后燕国都蓟。诗补传云。蓟后改为燕。犹唐之为晋。荆之为楚。或曰黄帝之后封于蓟者已绝。成王更封召公奭于蓟为燕。司马温公云。春秋时。北燕至微。区介蛮貊。不与中国会盟。太史公世家以姞姓之燕仲父伐周惠王者为北燕。误矣。
燕桓侯徙临易。史记集解。宋忠曰。今河间易县是也。
　澍桉水经注。易水又东径易县故城南。昔燕文公徙易。即此城也。是徙易者非桓侯矣。桓侯父宣侯。子庄公。
桓侯又居新磨。路史国名记。
　澍桉吕氏春秋有扬磨。宜即此地。居。路史引世本作又君。新磨。商世侯国。不知其姓。居作君误。
邾颜居邾。肥徙郳。左庄五年疏。宋仲子云。邾颜别封小子肥于郳。为小邾子。
　澍桉颜真卿家庙碑云。邾武公名夷父。字曰颜子友。别封郳为小邾子。遂以颜为氏。
东楼公封于。陈世家注。宋忠曰。。今陈留雍丘县故地。
　澍桉地理志云。雍丘县。故国。周武王封禹后为东楼公是也。
毕万居魏。昭子徙安邑。文侯亦居之。汉书注。
　澍桉毕万。晋献公封之魏。舆地广记。河中府永乐县。古魏国。又桉魏世家。魏绛卒。谥为昭子。徐广注作庄子。索隐云。世本错也。居篇又曰。昭子徙安邑。与世家同。是当作昭子。
魏武子居魏。魏悼子徙霍。史记索隐。宋衷云。霍。地名。今河东彘县。魏。今河北魏县是也。
　澍桉史记世家。武子生悼子。悼子徙治霍。而世本王侯大夫谱云。武仲生庄子绛。无悼子。而此篇云云。是有悼子也。内外传皆有悼子。
赵衰为原大夫。史记注。宋衷云。今雁门平原县也。
　澍桉史记正义云。宋衷说非也。括地志。故原城在怀州济源县西北二里。左传。襄王以原赐晋文公。原不服。文公伐原以示信。原降。以赵衰为原大夫。即此也。原本周畿内邑。
赵成季徙原。史记索隐。
　澍桉成季即衰。衰字子余。
韩景子居平阳。平阳在山西。史记索隐。宋忠云。平阳。今河东平阳县。
　澍桉本文末句。是注文羼入。艺文类聚引云。韩贞子居平阳。平阳在山西。韩世家索隐曰。世本作平子。名顷。宣子子也。竹书纪年。晋烈公元年。韩武子都平阳。平阳。晋州临汾县地。水经注。晋献公灭耿以封赵夙。后襄子与韩魏分晋。韩康子居平阳。魏桓子都安邑。号为三晋。又桉世本作景子。史作贞子。水经注作康子。差互如此。
中山武公居顾。桓公徙灵寿。为赵武灵王所灭。史记索隐。路史国名记。
　澍桉乐羊为魏拔中山。封之灵寿。史言赵武灵王以惠王三年灭中山。迁其君于肤施。索隐云。世本不言谁氏子孙。又云赵武灵王名雍。徐广曰。西周桓公之子也。未知何据。国策言中山君常为楚伐而亡。非也。中山亡于魏。魏使太子击守之。不知何以复立。史记言中山君相魏。小司马以为即中山之复立
者。皆于世本不合。
武。夏武罗国。冀都之武邑。路史国名记。
　澍桉与汉地理志。信都有武邑县。王莽曰顺桓。而罗泌引一说云北境武父。陈留有武父城。以武父为武邑。疑非是。
廪丘。齐大夫廪丘子邑。路史国名记。
　澍桉左传襄二十六年。齐乌余以廪丘奔晋。杜注。今离狐县故城是。
虞丘。齐大夫采邑。路史国名记。
　澍桉左传襄公十六年传。晋虞丘书为乘马御。代程郑。虞丘一作吾丘。又桉史记。孙叔敖楚之处士。虞丘相进于王以自代。说苑。虞丘子为令尹。在庄王时。是楚亦有虞丘氏也。
梁丘虞丘皆齐邑。路史国名记。
　澍桉杜预左注。高平昌邑西南有梁丘乡。罗泌路史云。谷梁谓曹邾之间有梁丘。去齐八百里。又桉齐景公时有梁丘据。字子犹。

### 世本卷第三

　氏姓篇。
　澍桉史记注。郑康成驳五经异义云。天子赐姓命氏。诸侯命族。族者。氏之别名也。姓者。所以统系百姓。一作世。使不相一无此字。别也。氏者。所以别子孙之所自出。故世本之篇。言姓则在上。言氏则在下也。史通云。世本辩姓。着自周室。即指氏姓篇言也。
炎帝。姜姓。水经注。
　澍桉炎帝长于姜水。因姓姜。姜。扶风之姜阳也。初国伊。继国耆。故氏伊耆。世以为尧姓。非也。而郑氏驳异义云。炎帝。姜姓。大昊所赐。黄帝。姬姓。炎帝所赐。是又以姜为赐姓。
许州向申。姜姓也。炎帝后。水经注。
　澍桉向。姜姓。又见左隐二年疏。州。姜姓。见左桓五年疏。又桉左正义云。齐许申吕由太姜。则四国同出伯夷。俱由太姜得封也。桓五年。州公如曹。传作淳于。杜注。淳于。州国所都。城阳淳于县。此与伐楚师之州。盖别一国。隐二年传。向姜不安于莒而归。是向姜姓也。
有熊氏之后。为詹葛氏。氏族略。
　澍桉子孙封于詹者为詹氏。自詹移葛。则为葛氏。詹葛氏。汤时葛伯国。亦非嬴姓。
根水氏。老童娶根水氏。氏族略。
　澍桉老童即卷章。根水一作即水。
嚣氏。玄嚣之后。氏族略。
　澍桉玄嚣即青阳也。
武姓。夏时有武罗国。因氏焉。广韵。
Œ　澍桉一本作其后氏焉。武罗伯因熊庞圉皆夏贤臣。羿之。信伯明氏之谗子寒浞。事见左传。又桉大騩氏之佐。有武罗。生而有(儿)申。人面豹文。继大騩氏为君。号鬼隗氏。
陈遂。舜后。史记索隐。汉袁良碑。宋衷曰。虞思之后。箕伯直柄中衰。殷汤封遂于陈。以为舜后。
　澍桉袁良碑作封于陈以后舜。后。一引作祀。
玄氏。黄帝臣玄寿。氏族略。
乘氏。古贤人乘雎之后。氏族略。
齐姓姜。左传襄公十一年疏。
　澍桉周语。帝嘉禹德。赐姓曰姒。氏曰有夏。胙四岳国。赐姓曰姜。氏曰有吕。伯夷。炎帝之后。姜自是本姓。
而云赐姓者。炎帝后别姓非一。自以姜姓赐伯夷。更使为一姓之祖。非复因旧姓也。
女氏。天皇封弟王呙于汝水之阳。后为天子。因称女皇。其后为女氏。夏有女艾。商有女鸠女方。晋有女。皆
其后也。陆贾新语。
　澍桉女娲为女皇。其氏当为男女之女。而女艾女。杜预音为尔汝之汝。疑非。
融夷氏。祝融后董父之胤。以融夷为氏。急就章注。
　澍桉融夷一作鬷夷。盖融夷董姓也。蔡墨云。舜封豢龙于鬷川。鬷夷氏其后。
融姓。古天子祝融氏之后。广韵。
偪阳。妘姓。祝融之孙。陆终弟四子求言之后。左传襄公十年疏。
　澍桉广韵引曰。偪阳。妘姓国。为晋所灭。子孙因氏焉。妘。急就章注引作姚。非也。
参氏。董姓。陆终弟二子参胡之后。氏族略。宋注云。参胡国斯姓。路史。
　澍桉辩证引云。参氏。陆终弟三子参胡之后。
参姓祝融之后。广韵。
鄀。允姓国。秦入之。路史国名记。
　澍桉鄀子爵地在商密。秦楚界上小国。晋志云。南郡鄀县。鄀子国是也。又桉历代纪事年表。嬴己偃允
四姓。俱少昊后。庄二十八年传。小戎子生夷吾。杜注。允姓之戎。严彭祖春秋会盟图。鄀即若水。昌意国。今越嶲之台登。盖不知婼鄀若之有分也。
夷。妘姓。左传隐公元年疏。
　澍桉妘姓。陆终子求言之后。左传。纪人伐夷。即此夷也。
鄅。妘姓。左传昭公十八年疏。
　澍桉左传。鄅人藉稻。杜注。鄅国在琅邪开阳。妘姓国。
寒。妘姓。路史国名记。宋注云。今寿光有寒亭。
　澍桉此注文。氏族略引作世本正文。误。又桉罗泌以寒为猗姓。本于潜夫论。
婼。姬姓之国。黄帝之子昌意。降居若水为诸侯。此其后也。太平寰宇记。
　澍桉此婼在襄州乐县。见杜预左传注。世本以昌意降处之若水当之。非也。
芮伯姬姓。书序疏。
息国。姬姓。左传隐公十一年疏。
芮魏皆姬姓。左传桓公三年疏。
　澍桉路史。国名记引世本云。魏。楚灭之。又桉魏亦有嬴姓者。见盟会图。指西土之魏骀也。
荀贾皆姬姓。左传桓公九年疏。
　澍桉左传。荀侯贾伯伐曲沃。即此荀贾也。
郑曹滕。姬姓。晋鲁左传襄公十一年疏。
毕毛皆姬姓。文王庶子。顾命正义。
　澍桉僖二十四年传。富辰曰。管蔡郕霍。鲁毛聃。郜雍曹滕。毕原酆郇。文之昭也。是毕毛皆姬姓。
密。姬姓。汉书地理志。
　澍桉僖十七年传。齐密姬生懿公。是密姬姓也。年表以密为风姓。误。又桉春秋会盟图云。密。周圻内国。宣王灭之。宣宜作共。
沈。姬姓。史记索隐。
　澍桉此沈在汝南。与沈姒蓐黄之沈在汾川者有别。彼为少昊后也。
蓼。姬姓。路史注。
#　澍桉皋陶之后。有舒黄舒蓼。偃姓也。与此蓼不同。又桉左传云。楚为舒叛。故伐舒蓼。灭之。似舒蓼连二字为国名。杜预以为二国。非也。
鲜虞。姬姓。白狄也。谷梁昭公十二年疏。
蓼六二国皆姬姓。路史注。
　澍桉蓼六为皋陶后。偃姓。不得为姬姓。
唐。姬姓之国。书正义。史记集解。
随氏。姬姓。为楚灭。路史注。
　澍桉左传桓公六年疏引云。随国。姬姓。又桉桓六年传。楚侵随。八年伐之。随侯逸。庄四年又伐之。僖二十年以汉东诸侯叛。罗泌云。随侯炎裔。故李白曰。汉东之国。神农之后。季良为大贤。而世本以为姬姓。
己姓。出自少昊。左传昭公十七年疏。
　澍桉昊。一引作皞。
昆吾。古己姓之国。夏时诸侯伯祝融之后。氏族略。
　澍桉左传疏引世本云。昆吾。已姓国。出自少昊。
莒自纪公己下为己姓。氏族略。左隐公二年疏。
　澍桉左隐公二年疏引云。莒。己姓。又桉疏云世本莒自纪公以下为己姓。不知谁赐之姓。十一世兹丕公。方见春秋。共公以下微弱。不复见。四世。楚灭之。疑为宋氏注也。史记以莒为嬴姓。汉地理志以莒为盈姓。三十世为楚所灭。少昊后。郑语云。曹姓邹莒。陆终弟五子安之后。皆非。文七年传。穆伯娶于莒。曰
戴己。生文伯。其娣声己。生惠叔。则莒为己姓明矣。
蓼六。偃姓。太平御览。
　澍桉蓼舒及舒蓼三国。舒。黄帝后。任姓。蓼。庭坚。后。姬姓。而舒蓼。偃姓也。杜预左传注皆以为皋陶后。又以蓼即舒蓼。失之。
偃姓。舒庸。舒蓼。舒鸠。舒龙。舒鲍。舒龚也。左传文公十二年疏。
=　澍桉此即左传所云舒。潜夫论。偃姓又有止郦谣参会六阮棐高。罗泌云。高即皋也。偃或作优。误。又桉路史云。偃匽之后。有州绞贰轸皖南郾颍容。春秋释例云。舒有五名。舒庸舒龙舒鸠舒城。其实一也。诚字。与世本舒有六不同。
江黄皆嬴姓国。史记索隐。
　澍桉左传庄公十九年疏引云。黄。嬴姓。又桉史记云。秦之先为嬴姓。其后分封。以国为姓。有江氏黄氏。
淮夷。嬴姓。路史国名记。
　澍桉淮夷非一。武王所伐。其一也。
徐奄皆嬴姓。左传昭公元年疏。
　澍桉汉地理志。徐。盈姓。春秋时。徐子章禹。为吴所灭。
锺离氏。与秦同祖。其后因封为姓。广韵。五音集韵。
　澍桉氏族略引世本云。锺离氏与秦同祖。嬴姓。史记作终黎。索隐引世本作终。寰宇记引云。锺离。嬴姓。徐之别号也。又桉锺离。楚邑淮南县。见春秋成十四年杜注。
锺离。嬴姓也。水经注。
　澍桉应劭曰。锺离县。故锺离子国也。楚灭之以为县。左传所谓吴公子光伐楚拔锺离者也。
密须。商时姞姓国也。文王灭之。其后以国为氏。姓氏辩证。
　澍桉氏族略引世本云。密须氏。商时姞姓之国。国名记引云。商有密须。文王伐之。
密须氏。商时姞姓之国。今泾州灵台有密康公。或云泾州保定有阴密城是也。子孙以国为氏。或去密
为须氏。魏有须贾。齐有须无。或去须为密氏。仲尼弟子密不齐。氏族略。
　澍桉氏族略所引今泾州灵台以下。当系宋仲子注文。又桉孔子弟子宓不齐。伏羲后。今作密。误。须贾为魏中大夫。司马贞曰。盖密须氏之后。汉有陆量侯须无。
燕国。姞姓。左传隐公五年疏。
　澍桉宣三年传。初郑文公有贱妾曰燕姞。杜注。姞。南燕姓。谯允南以姞为北燕。失之。北燕。姬姓也。
舒蓼氏。舒蓼。偃姓。皋陶之后。楚东之境。小国也。舒蓼与蓼国自异。氏族略。
　澍桉末句似宋注文。又桉杜左注。舒。偃姓。春秋会盟图云。舒蓼国。在光州。
舒鲍氏。舒鲍。偃姓国也。晋悼公大夫有舒鲍无终。氏族略。路史国名记。
莘。姒姓。夏禹之后。寰宇记。诗地理考。国名记。
　澍桉唐世表。启封支子于莘。郑康成曰。尧赐禹姓曰姒。王充论衡以为吞薏苡而生。故姓姒也。
鄫。姒姓。子爵。氏族略。
成公梦康叔曰。相夺予享。公命祀相。杜注言鄫。夏后。自当祀相。　澍桉僖三十一年传。
。姒姓。汉书地理志。
彤。姒姓之国。书正义。
姒姓。弗氏。史记索隐。急就章注。
　澍桉史记云。禹后有费氏。司马贞云。世本作弗。
姒姓。南氏。史记索隐。急就章注。
　澍桉司马贞云。男氏。世本作南。潜夫论亦作南。路史云。世本作男。非也。
姒姓。比氏。路史注。
　澍桉罗泌云。比氏。出世本。
姒姓。鄩氏。路史。
斟灌。斟鄩。夏同姓诸侯。左传襄公四年疏。
　澍桉急就章引云。斟鄩。姒姓。张敖地理记云。济南平寿县。其地即古斟鄩国。太平寰宇记。斟灌城。一名东寿光。水经。淳于县。本夏后氏斟灌国。武王封淳于公。路史国名记。戈。斟姓。是为斟戈。世本以为即斟灌氏。
秦。附庸。嬴姓。路史国名记。
薛。任姓。甘誓疏。
　澍桉薛。奚仲后。奚仲。任姓。
任姓。谢章薛舒吕祝终泉毕过。左传隐公十一年疏。
　澍桉急就章注引云。过氏。任姓。夏诸侯。后为氏。又桉罗泌云。过宜作遇。即禺。为幙母所生。禺阳。任姓所出也。毕作卑。卑氏所出。
谢。任姓。黄帝之后。姓氏急就章。
子姓。殷时来宋空同黎北髦自夷萧。左传隐公元年疏。
　澍桉时。子姓。见急就章注。宋。子姓。见汉地理志。亦见路史。而索隐引世本云。子姓有髦氏时氏萧氏黎
氏。路史国名记引云。空桐。子姓。商后国。服虔左注。黎。东夷国名也。子姓。
北旄氏。子姓。姓氏辩证。
　澍桉北旄。即北髦。亦即北殷氏也。为秦宁公所伐。亳王汤之后。
空桐氏。子姓。盖因空桐山也。氏族略。
　澍桉路史国名记引世本云。空桐氏。商后国。郑樵云。空桐氏。非国号。又桉史记云。赵襄子使原过主霍泰山祠祀。其后娶空同氏。
邓。曼姓。庄十六年楚文王灭之。左传桓公七年疏。
　澍桉左传。郑祭足有宠于庄公。为公娶邓曼。杜注。曼。邓姓。历代纪事年表。曼姓出自商。
越为芋姓。与楚同祖。史记索隐。汉书地理志。
　澍桉玉海王会篇注引世本云。东越闽君皆其后。当为宋注。又桉史记越世家。其先。禹之苗裔。夏后少康之庶子也。郑语亦作芋姓。春秋会盟图云。芋姓。古南越国。在广州。
罗。熊姓。左传桓公十二年疏。
　澍桉在传。罗人欲伐之。杜注。罗。熊姓国。盖楚君皆以熊为号。疑熊姓。楚所分也。顾亭林以罗为芊姓。非是。
豕韦。防姓。史记索隐。路史国名记。
　澍桉国名记引世本云。豕韦。陶唐氏后。防一作彭。豕韦本彭姓。大彭之孙元哲封豕韦。刘絫更封之。故姓防。或云刘姓。非也。国都记云。豕韦氏。彭姓之国。
雝段。结姓。路史注。
　澍桉罗泌谓段宜作断。即卷楚也。晋地有断道。即卷楚。世本作段。写误。又桉贾逵左传解诂。雍氏。黄帝之孙。姞姓之后。为宋大夫。是结即姞也。
屠三氏。目夷氏。不夷氏。路史。
　澍桉目夷。一引作因夷。非也。出自子姓。宋公子目夷。字子鱼。为左师。听宋国之政。子孙别为目夷氏。又鱼氏屠三不夷无考。不夷或作不。亦作不茅。
邾。小邾。曹姓。路史注。
　澍桉襄十一年传。七姓十二国之祖。杜注。邾。小邾。曹姓。是依世本为说也。又桉小邾即郳。
霍国。真姓。路史国名记。
　澍桉霍。侯爵。武王禽之。今汝之梁县。有故霍国。非晋霍也。又桉真。一本作姬。杜氏左注亦云姬姓。
胡。归姓。史记索隐。宋注。胡在汝南平舆。
　澍桉路史国名记引世本云。胡子国。归姓。夔出。一引胡在汝南平舆。为世本本文。非也。又桉襄三十一年传。立胡女敬归之子子野。杜注。胡。归姓国。惟会盟图云。胡。姬姓国。在豫之郾城。疑非。
黎氏。黎侯国之后。急就章注。
夙沙氏。路史注。
　澍桉夙沙氏。即帝魁所伐之质沙氏。一作宿沙氏。
公纪氏。广韵。
大公氏。有大公叔颖。广韵。
　澍桉辩证引太公作大公。又桉公祖。一名组绀诸盭。字叔类。号曰太公。孙愐引作叔颖。误。
后。仇氏。路史注。
　澍桉即裘氏。
牞氏。国名记。
　澍桉罗泌云。汉平原有朸县。音勒。世本作牞。刘辟疆为侯国者。今汉史作辟光。汉地理志。平原朸。应劭曰。音力。
段氏。路史注。
　澍桉罗泌云。段氏。出世本。
瓦氏。路史注。
地有瓦亭。在胙城。左传。定八年会于瓦。即此。非成纪之瓦亭。　澍桉罗泌云。瓦氏。出世本。瓦也。
铁氏。路史注。
　澍桉州有铁丘。杜预云。在戚城南。罗泌云。铁氏。出世本。又桉一引云。黎比髦朸改瓦铁七国。皆子姓。比宜作北。改作段。
戈。斟灌氏也。国名记。急就篇。
　澍桉罗泌云。戈。斟姓。是为斟灌。世本左氏以为即斟灌氏。非。又桉史记以斟灌寻为禹后也。
疏氏有疏踦。氏族略。
季瓜氏。周八士季騧之后为氏。騧或作瓜。晋有祈邑大夫季瓜忽。姓氏辩证。
　澍桉氏族略引季瓜忽作季騧息。
季随氏。周八士季随之后。宋有季随逢。氏族略。
　澍桉广韵引世本云。季随氏。周有八士季随季騧之后。
左史氏。古者左史记事。楚有左史倚相。左史老。氏族略。
右史氏。古者右史记言。周有右史武。氏族略。
　澍桉今刊通志作右史武。旧本武作氏。
西陵氏。春秋有西陵羔。国名记。
　澍桉元和姓纂引世本云。春秋时有大夫西陵羔。
鼓方氏。鼓方叔之后。氏族略。
　澍桉今刊本通志引作方叔氏。鼓方叔之后。
薛氏。夏奚仲封薛。周有薛侯。其后为氏。姓氏急就章。
司徒。司寇。司空。以官为氏。广韵。
曾氏。夏少康封其少子曲烈于鄫。襄公六年莒灭之。鄫太子巫仕鲁。去邑为曾氏。寰宇记。氏族略。
　澍桉曾夭为季孙宿家臣。曾阜为叔孙豹家臣。见左昭公二年传。
子杨氏。季桓子生穆叔。其后为子杨氏。氏族略。
　澍桉桓子。季孙斯也。其子肥。谥康子。肥之曾孙强。为季昭子。
子士氏。鲁叔孙成子生齐季。为子士氏。姓氏辩证。
　澍桉左传。孟僖子妾曰子士之母。则子士乃孟僖子之后。
厚氏惠伯革者。孝公子。其后为厚氏。檀弓上疏。
　澍桉陆德明释文引云。鲁孝公生惠伯革。其后为厚氏。又桉革。郑氏檀弓注作巩。云后木孝公子惠伯巩之后。孔疏桉世本云革。此云巩。世本云厚。比云后。其字异耳。
郈氏昭伯名恶。孝公之后。称郈氏。史记索隐。
　澍桉高诱吕氏春秋注。郈氏。鲁孝公子惠伯华之后也。以字为氏。因曰郈氏。惠伯华。檀弓上注作惠伯巩。世本作革。字形相近。又桉孝公八世孙成叔。为郈大夫。因以为氏。是以邑为氏也。高氏谓以字为氏。非矣。又桉骄恣篇注。郈成子。郈敬子国之子。郈青孙也。国为同字之误。韦昭国语注。郈敬子。鲁大夫郈惠伯之后。玄孙敬伯同也。吕氏春秋有郈成子。与右宰谷同时。即厚成叔。古今人表有厚昭伯。师古曰。即郈昭伯也。
子成氏。鲁季平子成叔彭侯之后。姓氏辩证。
述氏。鲁大夫仲述之后。氏族略。
　澍桉仲一作叔。误。述与遂同。即东门襄仲遂也。又桉刘炫左传述义云。仲遂受赐为仲氏。故其子孙称仲氏。
蟜疵氏。鲁有蟜疵。字子肩。鲁庄公族。史记索隐。
　澍桉司马贞引世本。作汉有蟜疵。蟜疵一作桥庇。班固云。商瞿。受易孔子。以授鲁桥庇子庸。是桥庇非汉时人矣。倘为汉人。商瞿何以相及。又为鲁庄公族乎。宜云鲁有蟜庛。为庄公族。又桉史记作馯臂子弘。传江东人矫子庸庛。疑蟜矫桥三字通。故蟜慎亦作矫慎。矫望亦作蟜望也。
公襄氏。鲁大夫公襄昭。鲁襄公太子子野之后。姓氏辩证。
公之氏。鲁有大夫公之文。急就章注。
　澍桉季悼子生思伯鞅。字公之。鞅生懿伯柎。为公之氏。昭二十五年传。秦姬以告公之。杜注。公之。平子弟。
庆父氏。鲁大夫庆父之后。有庆父籍。为楚工正。姓氏辩证。
　澍桉姓纂氏族略引世本。鲁皆作楚。又桉庆父即共仲。其子公孙敖。是为穆伯。
季孙氏。鲁公子季友之后。为季孙氏。后去孙称季氏。季孙行父之子宿谥武子。季孙肥谥康子。姓氏辩证
子寤氏。季平子生昭伯寤。其后为子寤氏。姓氏辩证。
　澍桉氏族略引世本云。陈僖公生宣子。其后为子寤氏。与此异。又桉鲁季寤。字子言。季孙斯之弟。不得志于季氏。欲因阳虎以去三桓。非子寤氏也。
少施氏。鲁惠公子施父之后。氏族略。
　澍桉辩证引世本云。施父之后。支孙为少施氏。杂记云。孔子曰。吾饭于少施氏。又桉国语。施伯。施父子。事庄公。
子革氏。季平子支孙为子革氏。氏族略。
　澍桉郑然丹。字子革。郑穆公孙。公子然之子。后有子革氏。
齐季氏。昔齐公子季奔于楚。楚遂号为齐季氏。广韵。鲁有大夫齐季窥。氏族略。
子韩氏。齐顷公子子韩之后。以王父字为氏。春秋时有子韩。姓氏辩证。
　澍桉氏族略引世本云。子干氏。齐公子都字子干之后。又桉邓元亚郑夹漈均作子干。孙愐引姓苑。亦作子干。均误。子干。蔡昭侯之子也。今改正。
子雅氏。齐惠公之孙公孙字子雅之后。氏族略。
　澍桉高诱吕览注。子雅。惠公之孙。公子栾坚之子。也。依世本为说。子栾施字子旗。
子尾氏。齐惠公之孙公孙虿字子尾之后。亦为高氏。氏族略。
　澍桉高诱吕览注。子尾。惠公之孙。公子高祈之子。趸也。依世本为说。趸子高强。字子良。
子襄氏。齐桓公子子襄之后。辩证。
子工氏。齐顷公之子公子子共之后。氏族略。
　澍桉辩证引世本云。子公氏。齐顷公子子公之后也。又桉春秋。郑公子宋。亦字子公。不独齐有子公矣。
子渊氏。齐顷公之子公子湫字子渊之后。氏族略。
　澍桉辩证引世本云。齐顷公生子渊湫。因氏焉。左传齐有大夫子渊捷。新序。陈恒弒君。使勇士六人劫子渊栖。栖与捷字形相近。宜从左作捷。渊引作泉。避唐讳改。又桉左传公孙捷。又曰渊捷。字子车。顷公孙。世本作子渊氏。未知何据。左传炊鼻之战。捷从泄声子。射之中楯瓦。繇朐汰辀。匕入者三寸。
渊氏。齐大夫渊湫之后。广韵。
　澍桉齐有子渊氏。王符曰。姜姓。字书引作渊旬欠。误。
闾。丘氏。齐大夫闾丘婴之后。齐宣王时有闾丘。闾丘光。氏族略。
　澍桉闾丘婴。齐庄公近臣子明。事见左传。闾丘。闾丘光。均见说苑。
廪丘氏。齐大夫廪丘子之后。氏族略。路史。
　澍桉襄二十六年传。齐乌余以廪丘奔晋。故城在濮之雷泽北。又桉英贤传有廪丘充。齐隐者。
梁丘氏。齐大夫梁丘氏之后。路史。
　澍桉庄公三十二年。齐宋遇于梁丘。谷梁谓在曹邾之间。去齐八百里。杜预云。昌邑西南有梁丘乡。又桉齐有大夫梁丘据。字子犹。
虞丘氏。齐大夫虞丘氏之后。路史。
　澍桉虞丘。一作吴丘。又作吾丘。路史云。楚相虞丘子邑。吾丘寿王。说苑作虞丘寿王。
雍门氏。齐顷公生子夏胜。以所居为雍门氏。氏族略。
　澍桉雍门。齐城门。所谓焚雍门之萩也。战国策。雍门周以琴干孟尝君。说苑。齐有雍门子狄。
尹文氏。齐有尹文子。著书五篇。氏族略。
　澍桉高诱吕氏春秋注。尹文。齐人。作名书一篇。在公孙龙前。公孙龙称之。
赐氏。齐大夫简子赐之后。姓氏辩证。
车门氏。齐临淄大夫车门遽。广韵。
车遽氏。齐临淄大夫车遽氏。广韵。
　澍桉广韵二十三魂引云。临淄大夫车门遽。与此又违异。辩证。蘧作遽。
车成氏。齐大夫有车成氏。广韵。
　澍桉车成氏。因库成氏而改。库成氏即苦成氏也。音变为库成。王符云。郄采于苦。曰苦成。后人书之或为枯。齐人闻其音。则书之曰车成。敦煌见其字。则呼之曰库成。
公旗氏。齐威王时有左执法公旗藩。姓氏辩证。
　澍桉姓源韵谱云。齐悼子子旗之后。
公牵氏。齐公子牵之后有公牵氏。姓氏辩证。
　澍桉急就章注引世本云。齐公子成之后有公牵氏，
狐丘氏。晋大夫狐丘林之后。氏族略。
　澍桉英贤传云。出自狐丘封人之裔。又桉狐丘一作壶丘。又作瓠丘。
州。因氏焉。]豹生扬。扬生]州氏。晋]元和姓篡。
州。因氏焉。]一作郄。姓氏辩证氏族略引世本云。晋郄豹孙步扬生]　澍桉僖十五年疏引世本云。豹生义。义生步扬也。
季婴氏。晋楼季婴之后。氏族略。
季夙氏。晋靖侯孙季夙之后。氏族略。
叔向氏。叔夙氏。姬姓。晋后。路史注。
叔夙氏。羊舌职生叔夙。为叔夙氏。元和姓纂姓氏辩证。
大狐氏，晋大夫大狐伯生突。突生饶。为大狐氏。其后大狐容为晋大夫。姓氏辩证。
　澍桉路史引世本云。有大狐氏小狐氏。溱为大狐氏。射姑为小狐氏。大狐容即大戎氏。广韵引世本云。
有晋大夫大狐容即其后。晋献公娶大狐氏。又桉狐突字伯行。生毛及偃。毛生溱。皆为晋卿。别为大狐氏。与此又不同。
小狐氏。射姑为小狐氏。路史。
　澍桉狐偃字子犯。子曰射姑。射姑食采于贾。又曰贾季。襄公舍二军。射姑将中军。
太戊氏。晋公子太戊之后也。太戊教昭为原大夫。姓氏辩证。
　澍桉史记。成侯三年以大戊午为相。成侯薨。事肃候。十六年游大陵。出于鹿门。太戊午叩马谏曰。耕事方急。一日不作。百日不食。肃侯下车谢之。宜为教昭之后也。
韩余氏。韩宣子余子之后。因氏焉。元和姓纂。
　澍桉辩证引世本云。韩宣子子余之后氏焉。一引云韩宣子之后。有余子奔齐。为韩余氏。又桉春秋。晋成公宦卿之余子。以为余子。盖适子之母弟。宣子韩起也。
伯宗氏。晋孙伯起生伯宗。因氏焉。元和姓纂。
　澍桉邓名世云。此谓伯氏所自起也。林宝以为伯宗复姓。误矣。
韩言氏。姬姓。晋韩厥生一尢忌。一尢忌生襄。襄生子鱼。为韩言氏。姓氏辩证。
司功氏。晋大夫司功景子士弟佗因官为氏。姓氏辩证。
　澍桉路史注引世本云。弟他。晋司功为氏。广韵引云。弟佗为司功。以官为氏。又桉春秋有士而无景子。亦无弟佗也。又桉世本晋谱云。曲沃正少襄生司功大伯。大伯生侯季子。不知大伯即景子否。
南乡氏。晋国高士全隐于南乡。因为氏。广韵。
北唐氏。晋有高人。隐于北唐。因以为氏。广韵。
　澍桉英贤传云。晋有高人越者。隐伏于北唐。因氏焉。是北唐越也。
为氏。晋始平人为勉。自称将军。姓氏辩证。
　澍桉春秋时无始平地名。此系后人羼入。非世本原文。
菱氏。晋有大夫菱氏僖子。姓氏急就篇注。
　澍桉广韵英字下引云晋有英成僖子。荚字下又引云晋有大夫荚成僖子。此作菱氏僖子。三者必有二误。
中行氏。晋大夫逝遨生桓子林父及庄子首。本姓荀。自林父将中行。改为中行氏。元和姓纂。
　澍桉林父将中行。一引作荀偃。又桉荀息后为荀林父。文公作三行。林父将中行。遂以中行为氏。是为中行桓子。林父生中行伯庚。庚生献子偃。偃生穆子吴。吴生文子寅。定公逐寅与士吉射。寅吉射奔齐。然则一本作荀偃将中行者误也。
唐。孙氏。齐大夫长孙修食邑于唐。其孙仕晋。后号唐孙氏。广韵。
　澍桉辩证引世本云。唐孙本祁姓。帝尧之后。其孙仕晋。自为唐孙氏。
下门氏。晋有大夫下门聪。姓氏辩证　广韵。
　澍桉国语。下门氏。周景王大夫下门子之后。
仲行氏。晋大夫有仲行寅。元和姓纂。
　澍桉秦仲行。子车氏之子也。中行寅。荀偃之孙也。中与仲虽通用。晋之中行氏。于官对左右而为中。秦之仲行氏。于字对伯季而为仲。未可强同也。
公他氏。有蒲邑大夫公他世卿。其先以王父字为氏。姓氏辩证。
　澍桉其先当作其后。广韵急就章注引世本云。公它氏。晋蒲邑大夫公它世卿。
勃氏。宋右师勃之后。广韵。
瞻葛氏。宋景公有大夫瞻葛祁。其后齐人语讹。以瞻葛为诸葛。姓氏辩证。
　澍桉英贤传曰。瞻葛氏。有熊氏之后。又桉今本氏族略引世本。瞻葛氏。有熊氏之后。无宋景公以下九字。
西乡氏。宋大夫西乡错之后。风俗通。
　澍桉尸子有隐者西乡曹。
东乡氏。宋大夫东乡为人之后。氏族略。
　澍桉左传成十五年传云。向为人为大司寇。此东乡为人即向为人也。邓名世辩证引无人字。误。
子荡氏。宋威公生子荡。因氏焉。元和姓纂。
　澍桉春秋。宋荡氏无子字。而宋大夫乐辔。楚大夫屈罢。皆字子荡。未知子荡果系谁后也。
季老氏。宋华氏有华季老。子孙氏焉。氏族略。
　澍桉辩证引世本。作其子氏焉。
泥氏。宋大夫卑泥之后。氏族略。
　澍桉辩证引世本。作泥车。广韵引世本云。宋大夫车泥之后。
右师氏。宋庄公生公子申。世为右师。因以为氏。氏族略。
　澍桉一引生作至。又桉文七年传。公子成为右师。十六年传。华元为右师。襄元年传。使华阅讨右官。杜注。阅。元子。代元为右师。昭十六年传。华亥代合比为右师。二十二年传。乐大心为右师。哀十七年传。右师皇瑗。十八年传。皇缓为右师。无所谓公子申也。疑公子成即公子申。
甫爽氏。宋大夫甫爽之后。氏族略。
　澍桉辩证引世本云。宋有大夫甫爽文叔。
干献氏。宋司徒华定为干献氏。氏族略。
　澍桉辩证引世本。定下有后字。路史注引干献氏三字。
公朱氏。楚大夫公朱高出宋公子朱。宋义事怀王。封武信君为氏。路史注。
　澍桉姓氏辩证引世本云。公朱。宋公子朱之后。又桉宋义事怀王云云。是宋衷注文羼入。又桉楚有公子朱为息公。穆王二年。子朱围江。事见左传。公朱氏宜即其后。此云出宋公子朱。未审。淮南子云。太宰子朱。侍饭于令尹子国。子国啜羹而热。投浆而沃之。明日。子朱辞官而归。当即公子朱也。
师延氏。宋有乐人师延。世掌乐职。后有宋大夫师延宜。广韵。
子革氏。宋司城子革之后。又云。季平子支孙。亦为子革氏。元和姓纂。氏族略。
　澍桉邓名世云。二说皆误。宋无子革。唯乐喜。字子罕。为宋司城。宜出自姬姓，郑穆公子子然生丹。字子革。奔楚。为右尹。后人以为子革氏。又桉宋乐喜。字子罕。为司城。其后以司城为氏。非子革氏也。
老成氏。宋有大夫老成方。广韵。
　澍桉列仙传。老成子从尹文先生学幻者。在齐定公时。氏族略云。老成子著书十篇。言黄老之道。甄鸾注徐岳数术记云。四维者。老成子所造也。
墨夷氏。宋襄公子墨夷须为大司马。后有墨夷皋。氏族略。
　澍桉文十八年传。文公弒昭公而自立。昭公子将奉公母弟须以作乱。公杀须。不知即墨夷须否。
仲行氏。宋大夫有仲行氏。晋大夫仲行寅。姓氏辩证。
　澍桉姓纂氏族略引云。宋有仲行寅。晋有仲行氏。与此皆误。盖仲行即中行。中行寅。中行吴之子。宋无其人也。宋有仲氏。公孙师之子仲江。江之孙几。几字佗。佗为卿。事景公。
公族昭子郢之后。子郢氏。元和姓纂。
灵子郢也。郢字子南。昭一作时。误。　澍桉子郢。
大夫成叔承之后。承姓。汉书注。
大夫承之后。有脱字。大夫承成之后。辩证引云。　澍桉氏族略引世本云。承氏。
司寇。以官为氏。司寇亥即其裔也。灵公之子公子郢之后。郢之子孙为司寇氏。氏族略。
　澍桉礼记。司寇惠子之丧。郑注。惠子。将军文子弥牟之弟。惠叔兰也。生虎者。据礼记疏。则司寇氏宜为司寇惠子之后。
文公后卷子。子州氏焉。卷子氏。姓氏辩证。
灵公子昭生子郢。郢生文子才芳。为将军明。将军氏。氏族略。
　澍桉辩证引世本云。灵公子郢生文子弥牟。为将军氏。礼记将军文子是也。夹漈作才芳。误。且世谱子郢者。灵公之子。不闻有子昭也。
公族羌之孙宪。为羌宪氏。羌宪氏。姓氏辩证。
公族有羌师氏。羌师氏。姓氏辩证。
将军文子生慎子会生强梁。因氏焉。秦有左庶子长水校尉强梁皋。强梁氏。氏族略。
有王孙贾。出自周顷王之后。王孙贾之子。自以去王室久。改为贾孙氏。贾孙氏。广韵。
康叔孙封于常。后有常氏恒氏。常氏。路史。
　澍桉老聃师常从。楚有恒思公。
有史朝朱驹。史朝氏。广韵。姓氏急就章。
史晁之后。与孙愐引异。晁与朝字通。　澍桉氏族略引世本云。史晁氏。
子孔氏。郑穆公生公子喜字子孔之后。姓氏辩证。
　澍桉春秋有二子孔。司徒孔生公孙泄。泄生孔张。字子孔。生子良。又桉喜宜作嘉。鲁孔父亦名嘉也。郑杀公子嘉。子良奔楚。
子罕氏。郑穆公子喜字子罕。生子展舍之。舍之生子皮虎。姓氏辩证。
　澍桉或作子轩氏。春秋罕氏无子字。虎字子皮。又为子皮氏。虎生婴齐及魋。婴齐生达公孙鉏。常为马师。遂为马师氏。
子游氏。郑穆公生子偃字子游之后。姓氏辩证。
　澍桉春秋郑游氏无子字。游生公孙虿。虿生游眅。眅生良及吉。游眅夺人妻。其夫杀眅。于是废游良而立吉。吉生速。吉之从祖曰游楚。楚亦穆公孙。与公孙黑争妻。公孙侨放楚于吴。
冯。归姓。郑大夫冯简子之后。氏族略。
去疾氏。郑穆公子去疾之后。去疾字子良。又有良氏。所以别族。氏族略。
　澍桉杜预左传注。去疾。穆公庶子。此七穆之始。又桉公子去疾。亦曰疾。字子良。后遂为良氏。灵公元年。公子归生弒灵公。国人立去疾。去疾辞曰。以贤则去疾不足。以顺则公子坚长。乃立襄公。去疾子辄。字子耳。为司空。
子国氏。郑穆公生子国发。发生子产侨简成子。侨生子思参。参生子玉珍武子。珍生子乐卑。显庄子。为子国氏。氏族略。姓氏辩证。
　澍桉春秋子产家止谓之国氏。又桉发字子国。侨字子产。又字子美。参字子思。参谥曰桓。简成子。疑子产谥也。然不见左传。
子然氏。郑穆公子子然之后。姓氏辩证。
Œ　澍桉七穆然。氏无子字。又桉公子然。宋子所生。然氏之先也。晋人执成公我。立大子顽。成公四年。晋伐我而归公以求成。公子然及晋盟于修泽。子然子曰丹。然明盖子然之后。
封父氏。郑大夫封父弥真之后。路史注。
封人氏。郑封人之后。因氏焉。路史。
　澍桉封人与封父。疑即一姓。因字形近而讹。
子师氏。郑有子师仆。广韵。
　澍桉左襄公十年传。初子驷为田洫。司氏堵氏侯氏子师氏皆丧田。于是子驷当国。尉止司臣侯晋堵女父子师仆帅贼以入。晨攻执政于西宫之朝。
恒氏。唐叔孙封楚。有恒思公。后有恒氏。国名记。
　澍桉氏族略引世本云。恒氏。楚大夫恒思公之后。一引有有常氏三字。唐一作康。封楚作封恒。
楚季氏。楚若敖生楚季。因氏焉。陈大夫有楚季融。氏族略。
庆父氏。楚大夫庆父之后。氏族略。
厘子氏。出自厘子观起之后。楚大夫有厘子班。氏族略。
廉生季融。子孙氏焉。‘季融氏。楚氏族略。
　澍桉杜注左传。以射师为廉。服虔则谓射师。若敖子班也。子慎说误。‘
子午氏。楚公子午之后。齐大夫子午明。元和姓纂。
　澍桉公子午。字子庚。庄王之子也。初为共王司马。共王三十年。秦嬴归于我。午聘于秦。为夫人宁。康王时代公子贞为令尹。与蒍子冯公子格侵郑。
子季氏。楚公族子季氏。姓氏辩证。
涉其氏。楚有大夫涉其氏。春秋涉其拏是也。姓氏辩证。
　澍桉广韵引世本云。楚大夫涉其帑。又桉左定五年传云。吴入楚。楚昭王奔随。将涉于成臼。蓝尹亹涉其孥。不与王舟。及宁。王欲杀之云云。是蓝尹亹自以舟送其妻子济水。非有人姓涉其名孥者也。世本殆误。或仲子等益。非原文。
伍参氏。楚伍参之后。支孙以为氏。国语。楚昭王时有伍参蹇。氏族略。
　澍桉辩证引世本云。伍参氏。伍参之后。楚昭王时有伍参蹇。又桉杜注。伍参。伍奢之祖父。奢。伍举子。伍员之父。举为参之子。
强。因氏焉。‘强氏。芈姓。若敖生‘氏族略。
　澍桉邓名世云。即左传所谓女强。又桉左传有‘‘御疆。无‘女强也。
强生班。因氏焉。‘班氏。芈姓。‘氏族略。
‘　澍桉姓氏辩证引世本云。强生班。因氏焉。又桉庄十三年传。楚公子元归自伐郑而处王宫。‘射师谏。则执而梏之。秋。申公‘班杀子元。杜注。射师。‘廉也。服虔曰。射师。若敖子‘‘班也。正义云。射师被梏。不言舍之。何以得杀子元。知射师与班。必非一人。杜谱以射师若敖子。班若敖孙。
它氏。楚平王孙有田公它成。荀子注。
=　澍桉急就章注引世本云。楚平王孙有田成它氏。与杨倞引异。疑有文。
子芒氏。陈僖子子子芒后。路史注。
　澍桉路史注又引世本云。陈僖子子芒之后。氏族略引陈作齐。云齐僖公生盈字子芒之后。芒或作竺。
子尚氏。陈僖公生廪丘子尚意兹。因氏焉。国语。郑大夫子尚伯父。氏族略。
　澍桉路史注引世本云。子尚氏。僖子生廪丘子尚为氏。又桉郑樵既引子尚氏。齐僖公生廪丘子尚意兹。因氏焉。复引陈僖子生廪丘子尚意兹疑讹。
子穆氏。陈僖子生子穆安。因为子穆氏。姓氏辩证。路史注。
　澍桉路史注引世本云。陈僖子子子穆安后。
少西氏。少西子穆。僖子子穆安后。路史注。
　澍桉氏族略引世本云。陈公子夏之后。别为少西氏。又桉征舒祖子夏。名少西。是为少西氏。
门氏。‘门氏。陈有‘广韵。
子氏。陈桓公生昭子来将孙卑为子氏。姓氏辩证。
　澍桉邓元亚引作威公。避宋讳。今改正。
子石氏。陈桓子生子石难。自别为子石氏。路史注。
　澍桉路史注引世本云。子石氏。桓公生子石。后为氏。氏族略引云。陈桓子生书字子占之后。
子沮氏。陈烈子生子沮与。后为子沮氏。姓氏辩证。
　澍桉路史注引世本云。子沮氏。陈烈子之后。氏族略引云。陈桓公生子舆。为子沮氏。
子献氏。陈桓公孙子献之后。氏族略。
　澍桉桓公一作桓子。
子占氏。陈桓子生书字子占之后。氏族略。
　澍桉邓名世曰。占出妫姓。陈公子完裔孙陈无宇之子书。字子占。后人以字为氏。又桉辩证引世本云。陈威子占书。书生良坚。坚子以王父字为氏。
仲行氏。秦三良仲行之后。氏族略。
公金氏。秦公子金之后有公金氏。急就章注。姓氏辩证。
蜀无姓。相承云黄帝后世子孙也。史记索隐。
　澍桉路史注引世本云。蜀世每世相承为黄帝后。又桉褚先生史记云。蜀王。黄帝后世也。司马贞云。黄帝二十五子。分封赐姓。或于蛮夷。盖当然也。蜀王本纪云。朱提有男子杜宇。从天而下。自称望帝。亦蜀王也。则杜姓出唐杜氏。盖陆终氏之胤。亦黄帝之后也。又桉昭十三年传。楚共王与巴姬埋璧。则巴国姬姓也。与世本所云黄帝后者合。陆德明曰。黄帝。姬姓。
巴氏。巴子国。子孙以国为氏。氏族略。宋注。其地巴郡江州县。
#巴郡南郡蛮。本有五姓。巴氏樊氏瞫氏相氏郑氏。皆出于武落锺离山。其山有赤黑二穴。巴氏之子生于赤穴。四姓之子皆生黑穴。未有君长。俱事鬼神。乃共掷剑于石穴。约能中者奉以为君。巴氏子务相乃独中之。皆叹。又令各乘土船。约能浮者当以为君。余姓悉沈。唯务相独浮。因共立之。是为廪君。乃乘土船。从夷水至盐阳。盐水有神女。谓廪君曰。此地广大。鱼盐所出。愿留共居。廪君不许。盐神莫辄来取宿。旦即化为虫。与诸虫飞。蔽掩日光。天地晦冥。积十余日。廪君伺其便。因射杀之。天乃开明。廪君于是乎君于夷城。四姓皆臣之。后汉书注。
　澍桉此段见汉书南蛮传。李贤注云。以上见世本。是范氏据世本为言也。今补之。姓氏辩证亦引作世本。又桉武落锺离山。一名难留山。在长阳县西北七十八里。一云即夷陵巴山也。夷陵郡巴山县清江水。一名夷水。
廪君名务相。姓巴。与樊氏晖氏相氏郑氏凡五姓。俱出皆争神。以土为船。雕文画之。而浮于水中。约船浮者当立为君。他姓船不能浮。独廪君船浮。因立以为君长。北堂书钞。太平御览。
　澍桉氏族略以廪君为己姓。盖字之误。晋书载记晖氏作氏。即皞也。故广韵云。皞姓出武落锺离山黑穴中。事见蜀录。后汉书作曋。音审。一作媓。相氏一作氏。误。又桉路史注引世本云。巴郡蛮本有五姓。皆出武罗锺离山。巴氏生黑穴。樊瞫相郑四姓之子。俱事鬼神。后巴氏臣四姓而居夷城。为廪君。世尚秦女。与此略殊。
廪君之先。故出巫诞也。落中一作锺。山石穴。中有二所。其一赤色。其一色黑。如丹漆状。廪君出于赤色。余姓亦出黑穴。廪君曰务相。姓巴氏。与樊氏瞫氏相氏郑氏五姓俱出。未有君长。皆争神。廪君五姓皆登呼穴屋。以剑刺之。剑不能着。独廪君剑着而县于穴屋。因立为君。太平寰宇记。
　澍桉南蛮传注引首句。巫蜑作巫诞。
廪君乘土船至盐场。盐水神女子止廪君。廪君不听。盐神为飞虫。诸神从而飞蔽。日为之晦。廪君不知东
西所向。七日七夜。以青缕遗盐神。曰。婴此即相宜云。与尔俱生。弗宜将去。盐神受缕而婴之。应青缕所射。盐神死。天则大开。后汉书注。太平御览。
　澍桉一引云盐神受缕而缨之。廪君即立阳石上。应青缕而射之。中盐神。盐神死。天乃大开。
氏。
　澍桉宋庞元英文昌杂录云。梁四公子。一人姓名杰。音万。杰音杰。天齐人。昭明太子云。出世本字亦作简。出三齐记。杰出竹书纪年。今据补。
西气氏。广韵。
　澍桉左传三十二年疏云。西气。或字或氏。不可明。非也。如世本言。是姓。又桉淮南子人闲训注作西乙。因形近而讹。如战国楚策江乙。韩子内储作江乞也。史秦纪以术为蹇叔子。唐世系表以西乞为孟明子。均谬。
公文氏。辩证。
　澍桉王符氏姓志云。公族有公文氏。又桉左哀十四年传。向魋出于地。公文氏攻之。二十五年传。公使侍人纳公文懿子之车于池。注。即公文要。庄子。公文轩见右师而惊。司马彪注。公文轩。姓公文。名轩。宋人也。

### 世本卷第四

　帝系篇。
　澍桉孔颖达尚书正义云。桉今世本帝系。及大戴礼五帝德。并家语宰我问。太史公五帝本纪。皆以黄帝为五帝。此乃史籍明文。而孔君不从之者。原由世本经于暴秦。为儒者所乱。大戴礼本纪出于世本。以此而同。诗生民疏云。大戴礼帝系篇云云。家语世本。其文亦然。毛亨作诗传。司马迁为五帝本纪。皆依用焉。又云。大戴礼出于世本。是指帝系篇言也。一切经音义云。世本有帝系篇。谓子孙相继续也。唐志云。宋均注帝谱世本七卷。所云帝谱。即帝系谱也。
　三皇谱。
太昊伏羲氏。路史。
　澍桉史记正义。太史公依世本大戴礼。以黄帝颛顼帝喾唐尧虞舜为五帝。谯周应劭宋均皆同。而孔安国尚书序。皇甫谧帝王世纪。孙氏注世本。并以伏羲神农黄帝为三皇。少昊颛顼高辛唐虞为五帝。
伏羲氏人定时生。路史注引帝系谱。
　澍桉孝经河图云。伏羲在亥。得人定之应。张说大衍文符历序云。谨以十六年八月端五。赤光照室之
夜。皇雄成纪之辰。是以为八月五日矣。非也。又桉太平御览。路史注帝系谱。即世本帝系篇也。故随书艺文志有宋均帝谱世本七卷。今故列入。
伏羲乐曰扶来。路史注引帝系谱。
　澍桉扶来。一作扶犁。亦即凤来也。古来同音。
女娲氏命娥陵氏制都良管。以一天下之音。命圣氏为斑管。合日月星辰。名曰充乐。既成。天下无不得理。太平御览路史注引帝系谱。
祝融氏。路史。
　澍桉罗泌云。白虎儒通义。以祝融为三皇。宋衷论三皇。亦数祝融而出黄帝。宋均亦以祝融为皇。今据补。
尊卢氏。路史。
　澍桉罗泌云。世本尊卢在伏羲后。又桉帝王世纪。尊卢后为混沌。昊英。有巢。朱襄。应劭风俗通。因班固之序。谓为太昊之世侯者非矣。
炎帝神农氏。左传昭公十七年疏。宋仲子曰。炎帝即神农氏。炎帝身号。神农代号也。
　澍桉孝经钩命决注。神农名轨。春秋命历序云。名石年。元命包云。母安登。少典妃。
神农乐曰扶持。路史引帝系谱。
　澍桉通典云。神农乐名扶持。亦曰下谋。孝经钩命决云。神农之乐曰下谋。太平御览载乐书引礼记云。神农播种百谷。济育生。造五弦之琴。演六十四卦。承基立化。设降神谋。故乐曰下谋。以名功也。或云神农命邢夭作扶犁之乐。制丰年之咏以荐厘。是曰下谋也。
黄帝娶于西陵氏之子。谓之累祖。产青阳及昌意。昌意生颛顼。颛顼生鲧。左传昭公十七年疏。山海经注。
　澍桉此与大戴帝系世次相合。汉律历志及帝系三统历。皆以鲧为高阳五世孙。此云颛顼生鲧。失其次矣。又桉西陵氏姓方雷。故晋语云。青阳。方雷氏之甥也。累通作雷。大戴礼史记作嫘祖。汉书人表作絫祖。竹书云。昌意降居若水。产帝干荒。干荒即韩流也。生帝颛顼。海内经亦云韩流生颛顼。与世本戾。一引黄帝下有有熊氏三字。
黄帝生玄嚣。玄嚣生侨极。侨极生帝喾。帝喾生尧。尚书舜典疏。宋衷云。玄嚣青阳。是为少昊。继黄帝立者。
　澍桉司马贞云。宋衷云。玄嚣青阳。是为少昊。继黄帝立者。今此纪下云。玄嚣不得在帝位。则太史公意玄嚣非少昊明矣。而此又云玄嚣是为青阳。当是误也。
黄帝为其子昌意取蜀山氏。昌意之子干荒。亦娶蜀山氏。路史。
　五帝谱。
青阳即是少。黄帝之子。代黄帝而有天下。号曰金天氏。左昭十七年疏。宋仲子曰。青阳即是少。黄帝之子。代黄帝而有天下。号曰金天氏。少身号。金天氏代号也。史记注。
=　澍桉左昭元年疏引云。帝少金天氏。左疏又引世本云。颛顼。黄帝之臣。有。颛顼绍少昊金天之政。乘辰而王。故亦曰金天氏。
少昊。黄帝之子。名契。字青阳。黄帝殁。契立。王以金德。号曰金天氏。同度量。调律吕。封泰山。作九泉之乐。以鸟纪官。董逌钱谱路史后纪。宋注云。少昊名挚。路史。
　澍桉周书尝麦篇云。乃命少昊清司马鸟师以正五帝之官。故名曰质。张衡集引此书。以为清即青阳也。然考皇甫谧亦以青阳即少昊。史记谓青阳即玄嚣。降居江水。不在帝位。与宋仲子注大舛。
昌意生高阳。是为帝颛顼。玉篇。宋衷云。颛顼名高阳。有天下号也。索隐。
　澍桉玉篇引世本。下又云。颛者专也。顼者正也。言能专正天之道也。此三句亦当是宋注。
颛顼母浊山氏之子。名昌仆。海内经注。
　澍桉浊山氏。即蜀山氏也。昌仆。帝王世纪作景仆。名女枢。是为阿女。所谓淖子也。感瑶光于幽防而生颛顼。见含神雾。
颛顼娶于胜坟氏之子。谓女禄。是生老童。太平御览。宋衷注。胜坟。国名。
　澍桉山海经注。左昭公十七年疏引世本云。颛顼娶于滕王贲氏。谓之女禄。产老童。又桉大戴记作胜奔。一作滕隍。埤苍云。女彔。颛帝妻名也。谯周云。老童即卷章。
高阳生称。称生卷章。卷章生黎。左昭二十九年疏。
　澍桉山海经云。颛顼生伯服。吴任臣引世本云。颛顼生偁。偁字伯服。谯周云。老童即卷章。然则老童非颛顼生矣。世本之言。不应错互。当是注文羼入。
老童娶于根水氏。谓之骄福。产重及黎。山海经注。
　澍桉史记楚世家注。徐广引世本云。老童生重黎及吴回。淮南子注。颛顼之孙。老童之子吴回。一名黎。为高辛火正。号祝融。潜夫论姓氏志。黎。颛顼氏裔子吴回。王符高诱并以黎即吴回。考重氏黎氏二官。代司天地。重为木正。黎为。火正。据左传少昊氏之子曰重。颛顼之子曰黎。今以重黎为一人。乃是颛顼之孙。刘氏曰。少昊氏之后曰重。颛顼氏之后曰重黎。对彼重则单称黎。若自言当家则称重黎也。史记楚世家。帝喾诛重黎。而以其弟吴回为重黎后。复居火正。为祝融。是以重黎为一人。吴回为一人。世本分重黎为二人。微不同耳。孔安国曰。重即羲。黎即和。是重黎原二人也。此与左疏不同。又山海经云。颛顼生老童。老童生祝融。即重黎也。根水。史作即水。又作竭水。骄福。大戴记山海经引世本作骄祸。人表作骄极。
老童生重黎及吴回。生陆终。徐广史记注。太平御览。
是也。参胡者韩是也。彭祖者彭城是也。郐人者郑是也。曹姓者邾是也。季连者楚是也。陆终娶于鬼方氏之妹。谓之女嬇。是生六子。孕三年而不育。剖其左胁。获三人焉。剖其右胁。获三人焉。其一曰樊。是为昆吾。其二曰惠连。是为参胡。其三曰籛铿。是为彭祖。其四曰求言。是为郐人。其五曰安。是为曹姓。其六曰季连。是为干姓。季连产付祖氏。付祖氏产穴熊。九世至于渠娄鲧。出自熊渠有三人。其孟之名为庸。为句袒王。其中之名为红。为鄂王。其季之名为疵。为就章王。昆吾者索隐。宋注。女嬇。鬼方国君之妹。路史。鬼方于汉。则先零羌是也。文选赵充国赞注。昆吾。国名。已姓所出。参胡。国名。斯姓。无后。史记注。彭祖。姓籛。名铿。在商为守藏史。在周为枉下史。年八百岁。庄子释文。求言。名也。妘一作姬。姓所出。郐国也。史记注。郐人即桧之祖也。诗正义。晏安。名也。曹姓者。诸曹所出也。季连。名也。芊姓。诸楚所出。楚之先。诗正义。
　澍桉水经注引世本云。郐人者。郑是也。郑桓公问于史伯曰。王室多难。予安逃死乎。史伯曰。虢郐。公之民。迁之可也。郑氏东迁。虢郐献十邑焉。亦系宋注。又桉水经注引剖作启。下剖字作破。获三人焉作三人出焉。求言作莱言。是为郐人作是谓之郐。嬇作隤。籛下无铿字。他本引郐上有云字。庸作康。庸上有无字。袒作亶。就作戚。是作氏。世本此段文。与大戴礼同。今据补。御览引不全。
帝喾高辛氏。史记索隐。宋衷曰。高辛。地名。因以为号。喾其名也。
　澍桉帝王世纪。高喾名。一作逡。生而自言其名也。十道志。襄邑有高辛城。张晏曰。高阳高辛。皆所兴之地名。颛顼与喾。皆以字为号。上古质故也。高辛为地名。如仲子说。然仲子以喾为名。则失之。
帝喾年十五岁。佐颛顼有功。封为诸侯。邑于高辛。路史引帝系谱。
　澍桉帝王世纪。高辛。姬姓也。其母生见其神异。自言其名为逡。龀龆有德。年十五而佐颛顼。三十登位。都亳。以人事纪官。是士安依世本为说。
喾。黄帝之曾孙。路史。太平御览。
　澍桉汉志。帝喾。青阳玄嚣之子。史记则云高辛父曰蟜极。
帝喾卜其四妃之子。皆有天下。上妃有邰氏之女。曰姜嫄。而生后稷。次妃有娀氏之女。曰简狄。而生契。次妃陈锋氏之女。曰庆都。生帝尧。下妃娵訾氏之女。曰常仪。生挚。生民诗正义。太平御览。艺文类聚。
　澍桉生民疏云。大戴礼帝系篇曰。帝喾卜其四妃之子。皆有天下云云。家语世本。其文亦然。毛亨作诗传。司马迁为五帝本纪。皆依用焉。路史引元作上。太平御览引简狄下而字作是产二字。艺文类聚引锋作酆。挚上有帝字。郭璞注山海经。姜嫄。帝喾二妃。误矣。
帝喾四妃陈丰生帝尧。封于唐。高辛氏衰。天下归之。木生火。故为火德。天下号为陶唐氏。即位七十载。
　澍桉前汉律历志引唐帝系。系世本文。今据补。
帝喾生尧。书舜典疏。
　澍桉孔疏云。世本。尧是黄帝玄孙。舜是黄帝八代之孙。
帝尧为陶唐氏。书五子之歌疏。
尧取散宜氏子。谓之女皇。太平御览。宋衷曰。女皇是生丹朱。
　澍桉散宜氏。路史作富宜氏。
女皇生丹朱。路史。
　澍桉太平御览引尚书逸篇云。丹朱不肖。舜使居房丹渊为诸侯。号曰丹朱。罗泌云。尧使居之丹也。说文引虞书作丹絑。
颛顼产穷系。穷系产敬康。敬康产句芒。句芒产蟜牛。蟜牛产瞽。瞽产重华。是为帝舜。及产象傲。太平御览。三代世表。宋衷注云。一云穷系。谥也。
　澍桉史记索隐云。穷蝉。世本作穷系。今太平御览引作系蝉者误。又桉穷系。舜之高祖。舜为黄帝八世孙也。大戴礼文与此同。而世表云句望生蟜牛。蟜牛生瞽瞍。索隐云。世表依世本。不知何以差互如是。又桉舜母握登。象为东泽氏女曰壬女所生。与颗手同产。
颛顼生穷蝉。六世生舜。处虞之沩汭。尧嬗以天下。火生土。故为土德。天下号曰有虞氏。即位五十载。
　澍桉律历志引帝系。与大戴记帝系篇不同。是世本文也。今据补。
舜妃娥盲女罃。索隐。
　澍桉孔疏云。桉世本尧是黄帝玄孙。舜是黄帝八代孙。计尧女于舜之曾祖为四世从姊妹。以之为妻。于义不可。世本之言。未可据信。或者古道质故也。路史余论吕梁碑中纪虞帝之世云舜祖幕。幕生穷蝉。穷蝉生敬康。敬康生乔牛。乔牛生瞽瞍。瞽瞍生舜云云。质之于传。惟无句望。不箸出自黄帝。谅得其正。又桉盲与皇。声相近。汲古文葬后育于渭。又系盲字之讹。地理志。陈仓有舜妻育祠。后盲即娥皇也。罃即女英。人表亦作罃。一引作莹。非。大戴礼帝系篇。舜娶于帝尧之子。谓之女匽氏。一作少匽。尸子云。妻之以媓。媵之以娥。此二妃皆尧女。尸佼以媓娥分为二。不数女英。误矣。郑注礼记云。舜有三妃。其一即登比也。或谓娥即女英。则世本有娥盲。又有女罃。不其复乎。司马贞曰。列女传云。二女。长曰娥皇。次曰女英。是矣。
舜时西王母献白环及佩。文选景福殿赋注。北堂书钞。
　澍桉御览引世本云。献白环玉玦。艺文类聚引佩亦作玦。又桉伏胜尚书大传云。舜以天德嗣尧。西王母来献玉管瑞应图。黄帝时。西王母使乘白鹿献白环之休符。舜时复来献。
祝融曾孙生伯夷。封于吕。为舜四岳。太平御览。艺文类聚。
　澍桉毛奇龄云。如世本言。书之言舜咨四岳。佥曰伯夷。为难通矣。盖四岳姜姓。伯夷亦姜姓。故国语云。姜。伯夷之后也。则伯夷与四岳。祇同姓耳。然海内经云。伯夷父生西岳。周语胙四岳国。命为侯伯。赐姓曰姜。氏曰有吕。山经言伯夷父生西岳。盖其父本为四岳。至其子纂修旧勋。故复为西岳也。毛氏说无据。

## 清华简

### 第一辑
《清华大学藏战国竹简（壹）》封面
《清华大学藏战国竹简（壹）》封面
2010年12月，《清华大学藏战国竹简（壹）》出版，2011年1月5日，首批成果正式发布，包括9篇文献，包括《尹至》《尹诰》《程寤》《保训》《耆夜》《金縢》《皇门》《祭公》和《楚居》。其中，《尹至》《尹诰》两篇述夏末商初之事，《程寤》《保训》《耆夜》三篇内容属商朝末期，《金縢》《皇门》《祭公》为周朝史事，而《楚居》讲述了楚国历史。
清华大学出土文献研究与保护中心主任李学勤认为首批文献有五大学术贡献：重现了《尚书》及类似典籍、澄清了一些学术史上长期争论的疑难、发现了前所未知的周代诗篇、复原了楚国历史及地理、提供了古文字特别是楚文字研究的珍贵材料。

#### 《尹至》《尹诰》《程寤》《保训》《耆夜》《金縢》《皇门》《祭公》和《楚居》

### 第二辑
2011年12月，《清华大学藏战国竹简（贰）》出版，收入了一部已经失传2300多年的历史著作，清华大学出土文献研究与保护中心工作人员将之命名为《系年》。《系年》一共有138支竹简，全篇共分为23章，记录了从西周初年一直到战国前期的历史，其中有许多事件不见于传世文献，可能对《左传》《国语》《史记》等典籍有订正作用。

#### 系年

> 第一章：昔周武王监观商王之不恭上帝，禋祀不寅，乃作帝籍，以登祀上帝天神，名之曰千亩，以克反商邑，敷政天下，至于厉王，厉王大虐于周，卿李（士）、诸正、万民弗刃（忍）于厥心，乃归厉王于彻（彘），龙（共）伯和立。十又四年，厉王生宣王，宣王即位，龏（共）伯和归于宋〈宗〉。宣王是始弃帝籍田，立卅又九年，戎乃大败周师于千亩。

> 第二章:周幽王取妻于西申，生平王，王或（又）取褒人之女，是褒姒，生伯盘。褒姒嬖于王，王与伯盘逐平王，平王走西申。幽王起师，回（围)平王于西申，申人弗畀，曾人乃降西戎，以攻幽王，幽王及伯盘乃灭，周乃亡。邦君、诸正乃立幽王之弟余臣于虢，是携惠王。立廿又一年，晋文侯仇乃杀惠王于虢。周亡王九年，邦君诸侯焉始不朝于周，晋文侯乃逆平王于少鄂，立之于京师。三年，乃东徙，止于成周，晋人焉始启于京师，郑武公亦正东方之诸侯。武公即世，庄公即位，庄公即世，昭公即位。其大夫高之渠弥杀昭公而立其弟子眉寿。齐襄公会诸侯于首止，杀子眉寿，车轘高之渠弥，改立厉公，郑以始正。楚文王以启于汉阳。

> 第三章:周武王既克殷，乃设三监于殷。武王陟，商邑兴反，杀三监而立彔子耿。成王屎（践）伐商邑，杀彔子耿，飞廉东逃于商盖氏，成王伐商盖，杀飞廉，西迁商盖之民于邾吾，以御奴且之戎，是秦之先，世作周危（卫）。周室既卑，平王东迁，止于成周，秦仲焉东居周地，以守周之坟墓，秦以始大。

> 第四章:周成王、周公既迁殷民于洛邑，乃追念夏商之亡由，旁设出宗子，以作周厚屏，乃先建卫叔封于康丘，以侯殷之余民。卫人自康丘迁于淇卫。周惠王立十又七年，赤翟王峁虎起师伐卫，大败卫师於睘，幽侯灭焉。翟遂居卫，卫人乃东涉河，迁于曹，焉立戴公申，公子启方奔齐。戴公卒，齐桓公会诸侯以城楚丘，□公子启方焉，是文公。文公即世，成公即位。翟人或（又)涉河，伐卫于楚丘，卫人自楚丘迁于帝丘。

> 第五章:蔡哀侯取妻于陈，息侯亦取妻于陈，是息妫。息妫将归于息，过蔡，蔡哀侯命止之，曰：以同姓之故，必入。息妫乃入于蔡，蔡哀侯妻之。息侯弗顺，乃使人于楚文王曰：君来伐我，我将求救於蔡，君焉败之。文王起师伐息，息侯求救于蔡，蔡哀侯率师以救息，文王败之于莘，获哀侯以归。文王为客于息，蔡侯与从，息侯以文王饮酒，蔡侯知息侯之诱己也，亦告文王曰：息侯之妻甚美，君必命见之。文王命见之，息侯辞，王固命见之。既见之，还。明岁，起师伐息，克之，杀息侯，取息妫以归，是生堵敖及成王。文王以北启出方城，封畛于汝，改旅于陈，焉取顿以赣（恐？）陈侯。

> 第六章:晋献公之婢（嬖）妾曰骊姬，欲其子奚齐之为君也，乃谗太子共君而杀之，或（又）谗惠公及文公，文公奔狄，惠公奔于梁。献公卒，乃立奚齐。其大夫里之克乃杀奚齐，而立其弟悼子，里之克或（又）杀悼子。秦穆公乃内（纳）惠公于晋，惠公赂秦公曰：“我句（苟）果内（入），使君涉河，至于梁城。”惠公既内（入），乃背秦公弗予。立六年，秦公率师与惠公战于韩，止惠公以归。惠公焉以其子怀公为质于秦，秦穆公以其子妻之。文公十又二年居狄，狄甚善之，而弗能内（入），乃跖（适）齐，齐人善之；跖（适）宋，宋人善之，亦莫之能内（入）；乃跖（适）卫，卫人弗善；跖（适）郑，郑人弗善；乃跖（适）楚。怀公自秦逃归，秦穆公乃召文公于楚，使袭怀公之室。晋惠公卒，怀公即位。秦人起师以内（纳）文公于晋。晋人杀怀公而立文公，秦晋焉始会（合）好，戮力同心。二邦伐鄀，徙之中城，围商密，止申公子仪以归。

> 第七章:晋文公立四年，楚成王率诸侯以围宋伐齐，戍谷，居鉏（缗？）。晋文公思齐及宋之德，乃及秦师围曹及五鹿，伐卫以脱齐之戍及宋之围。楚王舍围归，居方城。令尹子玉遂率郑、卫、陈、蔡及群蛮夷之师以交（邀/徼）文公，文公率秦、齐、宋及群戎之师以败楚师于城濮，遂朝周襄王于衡雍，献楚俘馘，盟诸侯于践土。

> 第八章:晋文公立七年，秦、晋围郑，郑降秦不降晋，晋人以不憖。秦人豫（舍）戍於郑，郑人属北门之管于秦之戍人，秦之戍人使归告曰：“我既得郑之门管巳（矣），来袭之。”秦师将东袭郑，郑之贾人弦高将西市，遇之，乃以郑君之命劳秦三帅。秦师乃复，伐滑，取之。晋文公卒，未葬，襄公亲率师御秦师于崤，大败之。秦穆公欲与楚人为好，焉脱申公仪，使归求成。秦焉始与晋执乱，与楚为好。

> 第九章:晋襄公卒，灵公高幼，大夫聚谋曰：“君幼，未可奉承也，毋乃不能邦？”猷求强君，乃命左行蔑与随会召襄公之弟雍也于秦。襄夫人闻之，乃抱灵公以号于廷，曰：“死人何罪？生人何辜？舍其君之子弗立，而召人于外，而焉将寘此子也？”大夫闵，乃皆背之曰：“我莫命招之。”乃立灵公，焉葬襄公。

> 第十章:秦康公率师以送雍子，晋人起师，败之于堇阴。左行蔑、随会不敢归，遂奔秦。灵公高立六年，秦公以战于堇阴之故，率师为河曲之战。

> 第十一章:楚穆王立八年，王会诸侯于犮（厥？屈？）貈（貉），将以伐宋。宋右师华孙元欲劳楚师，乃行，穆王使驱孟诸之麋，徙之徒禀（林）。宋公为左盂，郑伯为右盂，申公叔侯知之，宋公之车暮驾，用抶宋公之御。穆王即世，庄王即位，使申伯无畏聘于齐，假路于宋，宋人是故杀申伯无畏，陀（夺）其玉帛。庄王率师围宋九月，宋人焉为成，以女子与兵车百乘，以华孙元为质。

> 第十二章:楚庄王立十又四年，王会诸侯于厉，郑成公自厉逃归，庄王遂加郑乱。晋成公会诸侯以救郑，楚师未还，晋成公卒于扈。

> 第十三章:……楚庄王围郑三月，郑人为成。晋中行林父率师救郑，庄王遂北……楚人盟。赵旃不欲成，弗召，射（席？）于楚军之门，楚人被驾以追之，遂败晋师于河上……

> 第十四章:晋景公立八年，随会率师，会诸侯于断道，公命驹之克先聘于齐，且召高之固曰：“今春其会诸侯，子其与临之。”齐顷公使其女子自房中观驹之克，驹之克将受齐侯币，女子笑于房中，驹之克降堂而誓曰：“所不复訽于齐，毋能涉白水。”乃先归，须诸侯于断道。高之固至莆池，乃逃归。齐三嬖大夫南郭子、蔡子、晏子率师以会于断道。既会诸侯，驹之克乃执南郭子、蔡子、晏子以归。齐顷公围鲁，鲁臧孙许跖（适）晋求援。驹之克率师救鲁，败齐师于靡笄。齐人为成，以甗、赂（铬？）、玉筲与錞于之田。明岁，齐顷公朝于晋景公，驹之克走援齐侯之带，献之景公，曰：“齐侯之来也，老夫之力也。”

> 第十五章:楚庄王立，吴人服于楚。陈公子征舒取妻于郑穆公，是少[孔皿]。庄王立十又五年，陈公子征舒杀其君灵公，庄王率师围陈。王命申公屈巫跖（适）秦求师，得师以来。王入陈，杀征舒，取其室以予申公。连尹襄老与之争，拕（夺）之少[孔皿]。连尹止于河灉，其子黑要也或（又）室少[孔皿]。庄王即世，共王即位。黑要也死，司马子反与申公争少[孔皿]，申公曰：“是余受妻也。”取以为妻。司马不顺申公。王命申公聘于齐，申公窃载少[孔皿]以行，自齐遂逃跖（适）晋，自晋跖（适）吴，焉始通吴晋之路，教吴人反楚。以至灵王，灵王伐吴，为南怀之行，执吴王子蹶由，吴人焉或（又）服于楚。灵王即世，景平王即位。少师无极谗连尹奢而杀之，其子伍员与伍之鸡逃归吴。伍鸡将吴人以围州来，为长壑而洍之，以败楚师，是鸡父之洍。景平王即世，昭王即位。伍员为吴太宰，是教吴人反楚邦之诸侯，以败楚师于柏举，遂入郢。昭王归随，与吴人战于析。吴王子晨将起祸于吴，吴王阖庐乃归，昭王焉复邦。

> 第十六章:楚共王立七年，令尹子重伐郑，为氵禾（氾？）之师。晋景公会诸侯以救郑，郑人止郧公仪，献诸景公，景公以归。一年，景公欲与楚人为好，乃脱郧公，使归求成，共王使郧公聘于晋，且许成。景公使籴之茷聘于楚，且修成，未还，景公卒，厉公即位。共王使王子辰聘于晋，又修成，王又使宋右师华孙元行晋楚之成。明岁，楚王子罢会晋公子燮及诸侯之大夫，盟于宋，曰：“尔（弭）天下之甲兵。”明岁，厉公先起兵，率师会诸侯以伐秦，至于泾。共王亦率师围郑，厉公救郑，败楚师于鄢。厉公亦见祸以死，亡（无）后。

> 第十七章:晋庄平公即位元年，公会诸侯于湨梁，遂以迁许于叶而不果。师造于方城，齐高厚自师逃归。平公率师会诸侯，为平阴之师以围齐，焚其四郭，驱车至于东亩。平公立五年，晋乱，栾盈出奔齐，齐庄公光率师以[之彖]（随？）栾盈。栾盈袭巷（绛）而不果，奔内（入）于曲沃。齐庄公涉河袭朝歌，以复平阴之师。晋人既杀栾盈于曲沃，平公率师会诸侯，伐齐，以复朝歌之师。齐崔杼杀其君庄公，以为成于晋。

> 第十八章:晋庄平公立十又二年，楚康王立十又四年，令尹子木会赵文子武及诸侯之大夫，盟于宋，曰：“尔（弭）天下之甲兵。”康王即世，孺子王即位。灵王为令尹，令尹会赵文子及诸侯之大夫，盟于虢。孺子王即世，灵王即位。灵王先起兵，会诸侯于申，执徐公，遂以伐徐，克赖、朱邡，伐吴，为南怀之行，县陈、蔡，杀蔡灵侯。灵王见祸，景平王即位。晋庄平公即世，昭公、顷公皆早世，简公即位。景平王即世，昭王即位。许人乱，许公佗出奔晋，晋人罗（罹），城汝阳，居许公佗于容城。晋与吴会（合）为一，以伐楚，[门戈]（门？）方城。遂盟诸侯于召陵，伐中山。晋师大疫且饥，食人。楚昭王侵泗（伊）洛以复方城之师。晋人且有范氏与中行氏之祸，七岁不解甲。诸侯同盟于咸泉以反晋，至今齐人以不服于晋，晋公以弱。

> 第十九章:楚灵王立，既县陈、蔡，景平王即位，改邦（封）陈、蔡之君，使各复其邦。景平王即世，昭王即位，陈、蔡、胡反楚，与吴人伐楚。秦异公命子蒲、子虎率师救楚，与楚师会伐唐，县之。昭王既复邦，焉克胡、围蔡。昭王即世，献惠王立十又一年，蔡昭侯申惧，自归于吴，吴缦（泄）庸以师逆蔡昭侯，居于州来，是下蔡。楚人焉县蔡。

> 第二十章:晋景公立十又五年，申公屈巫自晋跖（适）吴，焉始通吴晋之路，二邦为好，以至晋悼公。悼公立十又一年，公会诸侯，以吴王寿梦相见于虢。晋简公立五年，与吴王阖庐伐楚。阖卢即世，夫秦（差）王即位。晋简公会诸侯，以与夫秦（差）王相见于黄池。越王勾践克吴，越人因袭吴之与晋为好。晋敬公立十又一年，赵桓子会诸侯之大夫，以与越令尹宋盟于巩，遂以伐齐，齐人焉始为长城于济，自南山属之北海。晋幽公立四年，赵狗率师与越公朱句伐齐，晋师[门戈]（门？）长城句俞（谷？）之门。越公、宋公败齐师于襄平。至今晋、越以为好。

> 第二十一章:楚简大王立七年，宋悼公朝于楚，告以宋司城[立皮]之约（弱？）公室。王命莫敖阳为率师以定公室，城黄池，城雍丘。晋魏斯、赵浣、韩启章率师围黄池，[之童]迵而归之于楚。二年，王命莫敖阳为率师侵晋，拕（夺）宜阳，围赤岸，以复黄池之师。魏斯、赵浣、韩启章率师救赤岸，楚人舍围而还，与晋师战于长城。楚师无功，多弃旃幕，宵遁。楚以与晋固为怨。

> 第二十二章:楚（声）桓王即位，元年，晋公止会诸侯于任，宋悼公将会晋公，卒于鼬。韩虔、赵籍、魏击率师与越公翳伐齐，齐与越成，以建阳、巨阝陵之田，且男女服。越公与齐侯贷、鲁侯衍盟于鲁稷门之外。越公入飨于鲁，鲁侯御，齐侯参乘以入。晋魏文侯斯从晋师，晋师大败齐师，齐师北，晋师逐之，入至开水，齐人且有陈[鹿坙]子牛之祸，齐与晋成，齐侯盟于晋军。晋三子之大夫入齐，盟陈和与陈淏于溋门之外，曰：“毋修长城，毋伐廪丘。”晋公献齐俘馘于周王，遂以齐侯贷、鲁侯羴（显）、宋公田、卫侯虔、郑伯骀朝周王于周。

> 第二十三章:楚（声）桓王立四年，宋公田、郑伯骀皆朝于楚。王率宋公以城赎关，是武阳。秦人败晋师于洛阴，以为楚援。（声）王即世，悼哲王即位。郑人侵儥关，阳城桓定君率犊关之师与上国之师以交之，与之战于珪陵，楚师亡功。景之贾与舒子共止而死。明岁，晋[贝重]余率晋师与郑师以入王子定。鲁阳公率师以交（邀/徼）晋人，晋人还，不果入王子。明岁，郎庄平君率师侵郑，郑皇子、子马、子池、子封子率师以交（邀/徼）楚人，楚人涉氵禾（氾？），将与之战，郑师逃入于蔑。楚师围之于蔑，尽逾（降）郑师与其四将军，以归于郢。郑太宰欣亦起祸于郑，郑子阳用灭，无后于郑。明岁，楚人归郑之四将军与其万民于郑。晋人回（围）津、长陵，克之。王命平夜武君率师侵晋，逾（降）郜，止灷阝公涉涧以归，以复长陵之师。厌（？）年，韩取、魏击率师回（围）武阳，以复郜之师。鲁阳公率师救武阳，与晋师战于武阳之城下，楚师大败，鲁阳公、平夜悼武君、阳城桓定君，三执珪之君与右尹昭之竢死焉，楚人尽弃其旃幕车兵，犬逸而还。陈人焉反而入王子定于陈。楚邦以多亡城。楚师将救武阳，王命平夜悼武君李（使）人于齐陈淏求师。陈疾目率车千乘，以从楚师于武阳。甲戌，晋楚以战。丙子，齐师至岩，遂还。 [2]  [4] 


### 第三辑
2012年12月，《清华大学藏战国竹简（叁）》出版，共收入6种8篇文献。
《傅说之命》三篇：简文长约45厘米，有三篇，共24支。《傅说之命》是《尚书》的一部分，然而它与东晋时梅赜所献的孔传本古文《尚书》中的《傅说之命》内容全然不同，清华简《傅说之命》的出现，和在《清华大学藏战国竹简》第一辑中刊出的《尹诰》即《咸有一德》一样，确证了传世孔传本为伪书。 
《周公之琴舞》：简长45厘米，共17支，是一组乐诗，由十篇颂诗构成，这是与《大武》结构相仿的乐诗，以周公还政、成王嗣位为其内容。
《芮良夫毖》：简长44.7厘米，暂定为28支简。儆戒性质的“毖”诗，是刺讥时政的政治诗。
《良臣》：简长约32.8厘米，共11支，简文通篇连贯书写，主要记述黄帝以至春秋著名君主的良臣。
《祝辞》：是一篇巫术色彩浓厚的简文，其中记录了一些古时巫术咒语，比如遇到失火、溺水等情况时，口中念什么咒语。
《赤鹄之集汤之屋》：简长45厘米，共15支，简文引人注目的特点是有浓厚的巫术色彩。

### 第四辑
2014年1月7日，《清华大学藏战国竹简（肆）》公布，整理出《筮法》《别卦》和《算表》3篇文献。
其中的《算表》距今已有2300多年历史，堪称最古老“计算器”，可计算乘法、除法以及开方，填补了中国先秦数学文献的空白。

### 第五辑
2015年4月9日，《清华大学藏战国竹简（伍）》公布，共整理出六篇战国竹书。
《封许之命》语词、文风与西周文献、册命金文非常接近；武王在位时间较短，成王时期似更具备客观条件进行大规模分封；周王的赏赐物可分为玉器、秬鬯、车马与车马器、荐彝四类，其中金文礼器名称特别有价值，可与青铜器自铭对照作深入研究。
《厚父》叙事与大盂鼎颇为相似，反映出的周初重德的思想与当时文献亦相符合，其民本思想较周初似有所发展。
《命训》与《度训》《常训》全篇为论体，非常引人注目，所反映的天道、人道思想过去多认为见于东周以后。
《汤处于汤丘》《汤在啻门》两篇记载伊尹事迹，但主体还是在记言，应更接近道家类文献，与《赤鸠》更接近小说家不同，反映思想可能与早期道家君人南面之术有关。
《殷高宗问于三寿》则与战国诸子学说诸家夹杂的特点相符合。

### 第六辑
2016年4月16日，《清华大学藏战国竹简（陆）》出版，整理了5篇文献，记录了春秋时期郑国、齐国、秦国和楚国的历史。
《郑武夫人规孺子》简，提到了郑国的郑庄公。根据现有文献推测，武公在卫国居住可能是在嗣位之初。
《郑文公问太伯》则记录了郑国公族太伯规诫文公的言辞。学界一般认为郑桓公早卒，郑国东迁实际是从第二代国君郑武公开始，而《郑文公问太伯》则明确记载郑桓公就已经“获函、訾”“克郐”，开始东迁启疆的进程。在他看来，这一记载揭示了两周之际郑国开国的真实面貌，也将为春秋早期历史的研究带来新的突破。
《子产》则是“论文”，它是关于郑国名臣子产道德修养及施政业绩的论说。全篇可分为十个小段，从圣君如何利民自勉，做到君民相互信任，讲到子产执政，如何“自胜立中”“助上牧民”。文章有较强的思想性，体现浓厚的儒家气息，可见孔子称子产为“古之遗爱”，确有渊源。
《管仲》是一篇阐述治国之道的论文，与齐国历史有关，通篇以齐桓公与管仲问答的形式展开，共十二组问答。
《子仪》记述秦、楚史事，讲述秦晋肴之战后，秦穆公汲取教训，为对抗晋国，转而谋求与南方的楚国联盟，释放长期囚禁在秦国的楚国重臣申公斗克（字子仪），举行隆重的典礼将其送回楚国，以此向楚成王示好。
简文叙述的便是穆公送行时的种种情节，穆公和子仪的外交辞令多以诗歌和譬喻的形式，表达了秦楚勠力同心的合作意愿，这些语言也具有很高的文学价值。

### 第七辑
2017年4月23日上午，清华简研究团队发布了清华简的第七辑整理报告。清华简第七辑共四篇，均为传世文献未见之佚籍，记载了春秋战国史事。分别是《子犯子馀》《晋文公入于晋》《越公其事》。其中，前三篇主要记载晋国历史。《子犯子馀》和《晋文公入于晋》皆以春秋五霸之一晋文公重耳为主角，记载重耳早年流亡在外，借助秦国力量返国，以及重耳归国后整顿内政，一战而霸的史事。晋国自昭公以后，公族式微，国政落入六卿之手。《赵简子》系范献子与成鱄对赵简子训导劝诫的文辞，其中还提到国君以俭得政、以奢失政的道理。
《越公其事》是本辑最为重磅的一篇，全篇共75简，共分为十一章，详细叙述越王勾践兵败后经十年生聚、十年教训，依次实施好农、好信、征人、好兵、饬民“五政”，重新崛起，最终灭吴的经历。
中国社科院历史研究所所长卜宪群认为，这四篇简文丰富了古代史学资料，有助于探讨春秋战国时期的史书编撰和史学发展状况。其中，《越公其事》与《国语》中《吴语》和《越语》皆以勾践灭吴为主题，整体结构大致相似，但叙述过程有详略，所表达主旨也各有不同，这一方面说明它们有相同的史料来源，另一方面也说明其在流传过程中有不断变化的趋势。
此外，传世文献中对“五政”的说法，大致与本篇类同，可见这些治国方略与治世思想，皆为中国古代政治思想的重要组成部分。

#### 越公其事

> 第一章

> [吴王夫差起师伐越，越王句践起师逆之。]赶登于会稽之山，乃使大夫种行成于吴师，曰：「寡[君句践乏无所使，使其下臣种，不敢彻声闻于王，私于下执事曰，孤]不天，上帝降[祸于]越邦，不在前后，当孤之世。吾君天王，以身被甲冑，敦力鈠枪，挟弪秉枹，振鸣[钟鼓，以]亲辱于寡人之敝邑。寡人不忍君之武励兵甲之威，播弃宗庙，赶在会稽，寡人有带甲八千，有旬之粮。君如为惠，徼天地之福，毋絶越邦之命于天下，亦使句践继纂于越邦，孤其率越庶姓，齐膝同心，以臣事吴，男女服。四方诸侯其或敢不宾于吴邦？君如曰：『余其必灭絶越邦之命于天下，勿使句践继纂于越邦矣。』君乃陈吴甲[兵]，[建钲鼓]旆旌，王亲鼓之，以观句践之以此八千人者死也。」

> 【附录】《国语·吴语》吴王夫差起师伐越，越王句践起师逆之。大夫种乃献谋曰：「夫吴之与越，唯天所授，王其无庸战。夫申胥、华登简服吴国之士于甲兵，而未尝有所挫也。夫一人善射，百夫决拾，胜未可成也。夫谋必素见成事焉，而后履之，不可以授命。王不如设戎，约辞行成，以喜其民，以广侈吴王之心。吾以卜之于天，天若弃吴，必许吾成而不吾足也，将必宽然有伯诸侯之心焉。既罢弊其民，而天夺之食，安受其烬，乃无有命矣。」越王许诺，乃命诸稽郢行成于吴，曰：「寡君句践使下臣郢不敢显然布币行礼，敢私告于下执事曰：昔者越国见祸，得罪于天王。天王亲趋玉趾，以心孤句践，而又宥赦之。君王之于越也，繄起死人而肉白骨也。孤不敢忘天灾，其敢忘君王之大赐乎！今句践申祸无良，草鄙之人，敢忘天王之大德，而思边垂之小怨，以重得罪于下执事？句践用帅二三之老，亲委重罪，顿颡于边。「今君王不察，盛怒属兵，将残伐越国。越国固贡献之邑也，君王不以鞭箠使之，而辱军士使寇令焉。句践请盟：一介嫡女，执箕扫以亥姓于王宫；一介嫡男，奉槃匜以随诸御；春秋贡献，不解于王府。天王岂辱裁之？亦征诸侯之礼也。「夫谚曰：『狐埋之而狐搰之，是以无成功。』今天王既封植越国，以明闻于天下，而又刈亡之，是天王之无成劳也。虽四方之诸侯，则何实以事吴？敢使下臣尽辞，唯天王秉利度义焉！《国语·吴语》吴王昏乃戒，令秣马食士。夜中，乃令服兵擐甲，系马舌，出火灶，陈士卒百人，以为彻行百行。行头皆官师，拥铎拱稽，建肥胡，奉文犀之渠。十行一嬖大夫，建旌提鼓，挟经秉枹。十旌一将军，载常建鼓，挟经秉枹。万人以为方阵，皆白裳、白旂、素甲、白羽之矰，望之如荼。王亲秉钺，载白旗以中陈而立。左军亦如之，皆赤裳、赤、丹甲、朱羽之矰，望之如火。右军亦如之，皆玄裳、玄旗、黑甲、乌羽之矰，望之如墨。为带甲三万，以势攻，鸡鸣乃定。既陈，去晋军一里。昧明，王乃秉枹，亲就鸣钟鼓、丁宁、錞于振铎，勇怯尽应，三军皆哗扣以振旅，其声动天地。《国语·越语》越王勾践栖于会稽之上，乃号令于三军曰：「凡我父兄昆弟及国子姓，有能助寡人谋而退吴者，吾与之共知越国之政。」大夫种进对曰：「臣闻之贾人，夏则资皮，冬则资絺，旱则资舟，水则资车，以待乏也。夫虽无四方之忧，然谋臣与爪牙之士，不可不养而择也。譬如蓑笠，时雨既至必求之。今君王既栖于会稽之上，然后乃求谋臣，无乃后乎？」勾践曰：「苟得闻子大夫之言，何后之有？」执其手而与之谋。遂使之行成于吴，曰：「寡君勾践乏无所使，使其下臣种，不敢彻声闻于天王，私于下执事曰：寡君之师徒不足以辱君矣，愿以金玉、子女赂君之辱，请勾践女女于王，大夫女女于大夫，士女女于士。越国之宝器毕从，寡君帅越国之众，以从君之师徒，唯君左右之。若以越国之罪为不可赦也，将焚宗庙，系妻孥，沈金玉于江，有带甲五千人将以致死，乃必有偶。是以带甲万人事君也，无乃即伤君王之所爱乎？与其杀是人也，宁其得此国也，其孰利乎？」

> 第二章

> 吴王闻越使之柔以刚也，思道路之修险，乃惧，告申胥曰：「孤其许之成。」申胥曰：「王其勿许！天不仍赐吴于越邦之利。且彼既大北于平邍，以溃去其邦，君臣父子其未相得。今越公其胡有带甲八千以敦刃偕死？」吴王曰：「大夫其良图此！昔吾先王盍卢所以克入郢邦，唯彼鸡父之远荆，天赐忠于吴，右我先王。荆师走，吾先王逐之走，远夫勇残，吾先王用克入于郢。今我道路修险，天命反侧。岂庸可知自得？吾始践越地以至于今，凡吴之善士将中半死矣。今彼新去其邦而笃，毋乃豕斗，吾于胡取八千人以会彼死？」申胥乃惧，许诺。

> 第三章

> 吴王乃出，亲见使者曰：「君越公不命使人而大夫亲辱，孤敢脱罪于大夫。孤所得罪，无良边人称[⿸疒臭]怨恶，交斗吴越，使吾二邑之父兄子弟朝夕粲然为豺狼，食于山林草莽。孤疾痛之，以民生之不长而自不终其命，用使徒遽趣听命于……人还越百里……今三年无克有定，孤用愿见越公，余弃恶周好，以儌求上下吉祥。孤用率我一二子弟以奔告于边。边人为不道，或抗御寡人之辞，不使达气，罹甲缨冑，敦齐兵刃以捍禦寡人。孤用委命重臣，[⿵門豕]冒兵刃，匍匐就君，余听命于门。君不尝亲右寡人，抑荒弃孤，圮墟宗庙，陟栖于会稽。孤又恐无良仆驭燃火于越邦，孤用入守于宗庙，以须使人。今大夫俨然衔君王之音，赐孤以好曰：『余其与吴播弃怨恶于海济江湖。夫妇交接，皆为同生，齐执同力，以御仇雠。』孤之愿也。孤敢不许诺，恣志于越公！」使者返命越王，乃盟，男女服，师乃还。

> 第四章

> 吴人既袭越邦，越王句践将惎复吴。既建宗庙，修祟㕇，乃大荐攻，以祈民之宁。王作安邦，乃因司袭常。王乃不咎不惎，不戮不罚；蔑弃怨罪，不称民恶；纵轻游民，不称贷役泑涂沟塘之功。王并无好修于民三工之[⿰工者]，使民暇自相，农功得时，邦乃暇安，民乃蕃滋。至于三年，越王句践焉始作纪五政之律。

> 第五章

> 王思邦游民，三年，乃作五政。五政之初，王好农功。王亲自耕，有私畦。王亲涉沟淳泑涂，日靖农事以劝勉农夫。越庶民百姓乃称譶悚惧曰：「王其有劳疾?」王闻之，乃以熟食脂醢脯羹多从。其见农夫老弱勤厤者，王必饮食之。其见农夫稽顶足见，颜色顺比而将耕者，王亦饮食之。其见有察、有司及王左右，先诰王训，而将耕者，王必与之坐食。

> □□□□□□□□□□□□□□□□于越邦，陵陆陵稼，水则为稻，乃无有闲草。凡王左右大臣，乃莫不耕，人有私畦。举越庶民，乃夫妇皆耕，至于边县小大远迩，亦夫妇皆[耕]……越邦乃大多食。

> 第六章

> 越邦服农多食，王乃好信，乃修市政。凡群度之不度，群采物之不对，佯偷谅人则刑也。□□□而儥贾焉，则诘诛之。凡市贾争讼，反背欺诒，察之而孚，则诘诛之。因其过以为之罚。凡边县之民及有官师之人或告于王廷，曰：「初日政勿若某，今政重，弗果。」凡此类也，王必亲见而听之，察之而信，其在邑司事及官师之人则废也。凡城邑之司事及官师之人，乃无敢增益其政以为献于王。凡有狱讼至于王廷，曰：「昔日与己言云，今不若其言。」凡此类也，王必亲听之，稽之而信，乃毋有贵贱，刑也。凡越庶民交接、言语、货资、市贾乃无敢反背欺诒。越则无狱，王则闲闲，唯信是趣，及于左右，举越邦乃皆好信。

> 第七章

> 越邦服信，王乃好征人。王乃趣使人察省城市边县小大远迩之勼、落，王则比视，唯勼、落是察省，问之于左右。王既察知之，乃命上会，王必亲听之。其勼者，王见其执事人则怡豫憙也。不可□笑笑也，则必饮食赐予之。其落者，王见其执事人，则忧戚不豫，弗予饮食。王既比听之，乃品野会。三品交于王府，三品佞诪扑殴，由贤由毁。有爨岁，有赏罚，善人则由，谮民则背。是以劝民，是以收宾，是以勼邑。王则唯勼、落是趣，及于左右。举越邦乃皆好征人，方和于其地。东夷、西夷、古蔑、句吴四方之民乃皆闻越地之多食、政薄而好信，乃波往归之，越地乃大多人。

> 第八章

> 越邦皆服征人，多人，王乃好兵。凡五兵之利，王日翫之，居诸左右；凡金革之攻，王日论省其事，以问五兵之利。王乃亲使人请问群大臣及边县城市之多兵、无兵者，王则比视。唯多兵、无兵者是察，问于左右。举越邦至于边县城市乃皆好兵甲，越邦乃大多兵。

> 第九章

> 越邦多兵，王乃敕民、修令、审刑。乃出恭敬，王讯之，等以授大夫种，则赏谷之；乃出不恭不敬，王讯之，等以授范蠡，则戮杀之。乃趣徇于王宫，亦趣取戮。王乃大徇命于邦，时徇是命，及群禁御，及凡庶姓、凡民司事。唯位之次凥、服饰、群物品采之愆于故常，及风音诵诗歌谣之非越常律，夷鄅蛮吴，乃趣取戮。王乃趣至于沟塘之功，乃趣取戮于後至後成。王乃趣设戍于东夷、西夷，乃趣取戮于後至不恭。王有失命，可复弗复，不使命疑，王则自罚。小失饮食，大失绩墨，以励万民。越邦庶民则皆震动，荒畏句践，无敢不敬。徇命若命，禁御莫躐，民乃敕齐。

> 第十章

> 王监越邦之既敬，无敢躐命，王乃试民。乃窃焚舟室，鼓命邦人救火。举邦走火，进者莫退，王惧，鼓而退之，死者三百人，王大喜，焉始絶吴之行李，毋有往来以交之。此乃属邦政于大夫种，乃命范蠡、太甬大历越民，庀卒协兵，乃由王卒君子六千。王卒既服，舟乘既成，吴师未起，越王句践乃命边人聚怨，变乱私成，挑起怨恶，边人乃相攻也，吴师乃起。吴王起师，军于江北。越王起师，军于江南。越王乃中分其师以为左军、右军，以其私卒君子六千以为中军。若明日，将舟战于江。及昏，乃命左军衔枚溯江五里以须，亦命右军衔枚渝江五里以须，夜中，乃命左军、右军涉江，鸣鼓，中水以䇓。吴师乃大骇，曰：「越人分为二师，涉江，将以夹攻[我师乃不]䇓旦，乃中分其师，将以御之。越王句践乃以其私卒六千窃涉，不鼓不噪以侵攻之，大乱吴师。左军、右军乃遂涉，攻之。吴师乃大北，旋战旋北，乃至于吴。越师乃因军吴，吴人昆奴乃入越师，越师乃遂袭吴。

> 【附一】《墨子·兼爱中》昔越王句践好士之勇，教驯其臣和合之。焚舟失火，试其士曰：「越国之宝尽在此！」越王亲自鼓其士而进之。士闻鼓音，破碎乱行，蹈火而死者左右百人有余。越王撃金而退之。《太平御览》引《墨子》越王好士勇，自焚其室曰：「越国之宝悉在此中！」王自鼓，蹈火而死者百余人。越王击金而退之。《墨子·兼爱下》昔者越王句践好勇，教其士臣三年，以其知为未足以知之也，焚舟失火，鼓而进之，其士偃前列、伏水火而死有不可胜数也。当此之时，不鼓而退也，越国之士可谓颤矣。【附二】《韩非子·内储说上》越王问于大夫种曰：「吾欲伐吴，可乎？」对曰：「可矣。吾赏厚而信，罚严而必。君欲知之，何不试焚宫室。」于是遂焚宫室，人莫救之。乃下令曰：「人之救火者死，比死敌之赏；救火而不死者，比胜敌之赏；不救火者，比降北之罪。」人之涂其体、被濡衣而走火者左三千人，右三千人。此知必胜之势也。【附三】《国语·吴语》于是吴王起师，军于江北，越王军于江南。越王乃中分其师，以为左右军，以其私卒君子六千人为中军。明日将舟战于江，及昏，乃令左军衔枚溯江五里以须，亦令右军衔枚逾江五里以须。夜中，乃令左军、右军涉江鸣鼓中水以须。吴师闻之大骇，曰：「越人分为二师，将以夹攻我师。」乃不待旦，亦中分其师，将以御越。越王乃令其中军衔枚潜涉，不鼓不噪以袭攻之，吴师大北。越之左军、右军乃遂涉而从之，又大败之于没，又郊败之，三战三北，乃至于吴。《左传》哀公十七年三月，越子伐吴。吴子御之笠泽，夹水而陈。越子为左右句卒，使夜或左或右，鼓噪而进。吴师分以御之。越子以三军潜涉，当吴中军而鼓之吴师大乱，遂败之。

> 第十一章

> [越王句践遂]袭吴邦，围王宫。吴王乃惧，行成，曰：「昔不穀先秉利于越，越公告孤请成，男女[服。孤无奈越之先君何，畏天之]不祥，余不敢絶祀，许越公成，以至于今。今吴邦不天，得罪于越[公]，越[公以亲辱于寡]人之敝邑。孤请成，男女服。」句践弗许，曰：「昔天以越邦赐吴，吴弗受。今天以吴邦赐越，句[踐敢不聽天之命而聽君之令乎？]句践不许吴成。乃使人告于吴王曰：「天以吴土赐越，句践不敢弗受。殹民生不仍，王其毋死。民生地上，寓也，其与几何？不穀其将王于甬句东，夫妇三百，唯王所安，以屈尽王年。」吴王乃辞曰：「天加祸于吴邦，不在前后，当役孤身。焉遂失宗庙。凡吴土地民人，越公是尽既有之，孤余奚面目以视于天下？」

> 越公其事

> 【附录】《国语·吴语》越师遂入吴国，围王宫。吴王惧，使人行成。曰：「昔不谷先委制于越君，君告孤请成，男女服从。孤无奈越之先君何，畏天之不祥，不敢绝祀，许君成，以至于今。今孤不道，得罪于君王，君王以亲辱于弊邑。孤敢请成，男女服为臣御。」越王曰：「昔天以越赐吴，而吴不受；今天以吴赐越，孤敢不听天之命，而听君之令乎？」乃不许成。因使人告于吴王曰：「天以吴赐越，孤不敢不受。以民生之不长，王其无死！民生于地上，寓也，其与几何？寡人其达王于甬句东，夫妇三百，唯王所安，以没王年。」夫差辞曰：「天既降祸于吴国，不在前后，当孤之身，寔失宗庙社稷，凡吴土地人民，越既有之矣，孤何以视于天下！」夫差将死，使人说于子胥曰：「使死者无知，则已矣；若其有知，君何面目以见员也！」遂自杀。

### 第八辑
2018年11月17日，纪念清华简入藏暨清华大学出土文献研究与保护中心成立十周年国际学术研讨会在清华大学举行，《清华大学藏战国竹简（捌）》成果同期发布。
《清华大学藏战国竹简（捌）》共收入8篇前所未见的战国佚籍，分别为《摄命》《邦家之政》《邦家处位》《治邦之道》《心是谓中》《天下之道》《八气五味五祀五行之属》《虞夏殷周之治》。
其中《摄命》为西周册命文书，当是《尚书》中失传已久的《冏命》（今本《尚书》中的《冏命》系“伪古文”），《书序》中的“伯臩”“伯冏”即此篇中的“伯摄”之讹。根据《书序》记载，该篇是周穆王命伯冏为太仆时所作，《史记·周本纪》更认为是周穆王即位初年所作，而根据简文中揭示“摄”与时王身份的线索内容，研究人员推测“摄”应为懿王太子夷王燮，篇中的周天子则是孝王辟方。该文记载了周天子命伯摄出纳王言、掌管刑狱，教育伯摄当遵行王教、康惠小民的命辞。天子命摄“出纳朕命”，协于畿内御事百官与畿外四方小大邦，告诫摄当勤恤政事、恫瘝小民，毋敢怠惰、酗酒，可见册命规格之高。本篇属“书”类文献，对于西周史及《尚书》流传的研究有重要意义。
除《摄命》外，《邦家之政》《邦家处位》《治邦之道》《心是谓中》《天下之道》《八气五味五祀五行之属》《虞夏殷周之治》则是一系列富含治国理政思想的文献，很多内容对当今时代仍然颇有启迪意义。

### 第九辑
2019年11月22日，《清华大学藏战国竹简（玖）》成果发布会在清华大学主楼后厅举行。 
清华简第九辑整理报告共刊布竹简124支，包括《治政之道》《成人》《廼命一》《廼命二》和《祷辞》等五篇新发现的文献，均为传世文献未见的佚籍。其中，最引人瞩目的是《成人》篇。该文献通过王与成人的问答，集中阐述了先秦时期对法治观念、法律意义、司法制度、刑法原则的认识，一些语句可与《尚书·吕刑》对读，是一篇重要的法制史文献。  
《成人》篇开宗明义，论述法律是治国的纲纪，得之则兴，失之则亡。篇中详细阐述了司法人员要秉心中正，兼顾公序良俗；案断刑狱要兼听“两造”（原告、被告）陈述，广泛采证，稽查案件中的细微之处，参考对比相关案例最终定谳。该篇保留了大量先秦时期的法律用语，文句存在拟古倾向，释读难度较高。 
《治政之道》共70简，约3230字，全篇气势恢宏，论说君者当自修德义，施教化民，选贤任能，勤恤百姓，慎用武力，亲睦邻国。该篇既有典型的儒家思想，也有寡欲不争、节葬节用、四民世守其职等道家、墨家、法家思想，体现出杂糅百家的特点。
此外，清华简第九辑整理报告还有两篇《廼命》，为君主告诫群臣、同宗忠君勤事、言语谨慎，勿强取豪夺，以保其宗室的禁戒之辞；以及一篇《祷辞》，为祷祠地祇的告事求福之辞。 

### 第十辑
2020年11月20日，《清华大学藏战国竹简（拾）》成果发布会首次在清华大学出土文献研究与保护中心新址召开。
《清华大学藏战国竹简（拾）》共收录竹简五种八篇，皆为前所未见的佚文。其中最重要的当属《四告》，这是清华简整理团队自《尹诰》《说命》《摄命》等篇之后，又一次整理发布的书类文献，共四篇。其余四篇中，《四时》《司岁》与《行称》三篇是数术类文献；《病方》是方技类文献。这一辑的内容涉及天文、历法、自然等诸多方面，对了解先秦时代社会思想文化带来新的认识，并具有丰富的天文史、科技史价值。
《四告》全篇有五十支竹简，分别记载周公旦、周公之子伯禽、周穆王满、召伯虎的四篇告辞。其中第一篇是周公向皋陶祝祷的告辞，周公历数商纣暴虐与周文王、武王功业，希望皋陶护佑成王，选贤任能，维护“周邦刑法典律”，该篇内容与《尚书·立政》密切相关，结构、文句多有相似之处。第二篇是伯禽初封于鲁，祈求无有过失、长保鲁邦的祷辞；第三篇是周穆王自悔耽于游田，祈求安静其心的祷辞；第四篇则是因望鸱集于先公寝庙，召伯虎祈求禳去灾祸、永嗣邦家的祷辞。四篇告辞各自独立，依时代为序，体现了书类文献的编纂特点。
《四时》与《司岁》连续编号，抄写在同一卷。《四时》详细列举每月一、四、七、十、十四、十七、二十、二十四、二十七日的星象和云、雨、风等物候，并将一年分作三十七时，其中星象术语又多分为青、玄、白、赤四种，分别对应四象东方青龙、北方玄武、西方白虎、南方朱雀之一。该篇星象术语、运行变化自成体系，与《史记·天官书》等传世天文类文献颇有不同；所载物候与《礼记·月令》、《大戴礼·夏小正》、《吕氏春秋》以及《淮南子》的《天文》《时则》等也互有异同。而《司岁》篇则历述太岁运行一周十二岁所值之辰及其吉凶占断，是当今所见最早的记载太岁十二岁名的文献，可与《尔雅》、《史记·天官书》、孔家坡汉简《日书》等文献相比照。
《行称》与《病方》抄写在同一卷。《行称》记一月“六称”的具体日期、利弊和成效，所记称行之事均属政事，包括裕文、均民、恭祀、吊劳、绰武、毕抑，是当今前所知首篇专述一月内政事宜忌的先秦时令类文献。《病方》载病方三种，前两种属酒剂，末一种为汤剂，是迄今所见抄成年代最早的方技类文献。

### 第十一辑
2021年12月16日，《清华大学藏战国竹简（拾壹）》成果发布会在清华大学蒙民伟人文楼正式召开，并同时面向全球直播。发布会反响热烈，同时在线人数超过10万人，诸多海内外著名学者通过“学堂在线”等平台全程观看了发布会。
《清华大学藏战国竹简（拾壹）》收录长篇战国竹书《五纪》。该篇共130简，全篇内容基本完整，总字数近4500字，是前所未见的先秦佚籍，篇幅巨大，可称出土简牍之最。《五纪》借托后帝之口，以五纪（日、月、星、辰、岁）、五算为中心，确立了天地万物的常规、法度。《五纪》将星辰历象与礼、义、爱、仁、忠五种德行，天神地祇所司所掌一一相配，而更大篇幅则集中于与之对应的人事行用，涉及树设邦国、礼仪祭祀、人伦德行、土工百物、兵戎战事、生育繁衍、人体疾祟等各个方面。全篇构建了宏大而复杂的天人体系，可谓是先秦时期对天人关系认识的综合与总结。
《五纪》篇涉及《尔雅》所载斗建十二月名、二十八宿，也涉及黄帝战蚩尤等神话内容。该篇始论历数，终归人事，规模宏大，结构严整，层次丰富，意蕴浩繁，对于古代天文历数、国家治理研究具有重要意义，是新发现的一篇关于先秦思想文化史的重要文献。《五纪》篇的发布，将为先秦史学界提供一篇重要的思想文献，也为社会各界了解中国古代天人观念提供了宝贵的出土文献资料。

### 第十二辑

《清华大学藏战国竹简（拾贰）》书影　清华大学出土文献研究与保护中心　摄

中新网北京11月26日电 (记者 高凯)25日，清华大学出土文献研究与保护中心、中西书局与“学堂在线”合作，以线上方式开启了《清华大学藏战国竹简(拾贰)》成果发布会的全球直播。

据介绍，本辑整理报告收录了一篇长篇战国竹书《参不韦》，主要内容是作为天帝使者的参不韦对夏代开国君主夏启的训诫，训诫的核心内容是“五刑则”，即五则、五行、五音、五色、五味，从而指导夏启设官建邦、修明刑罚、祭祀祝祷、治国理政。这篇竹书共124支简，内容完整，总字数近3000字，这是继清华简《系年》《五纪》之后，整理公布的又一篇超百支简的长篇竹书，是前所未见的先秦佚籍，对于研究先秦时期的思想、官制等具有重要意义。

简文通篇为参不韦对夏启的训诫。参不韦，即“三不违”，不见于文献记载，其身份为天帝的使者，受天帝的委派来指导夏启治理国家。启是大禹的儿子，是中国第一个王朝——夏朝的第一位君主。简文通过拟托参不韦向夏启传授天帝之命的形式，陈述作者对人君建邦治政的理念。简文以远古洪水泛滥、导致天下混乱开篇，与《尚书·洪范》和清华简《五纪》类似。天帝于是创制“五刑则”来治理洪水，五刑则的顺利实行，成功抑制了洪水。天帝因而命令参不韦将“五刑则”授予夏启，指导其治理邦家。

五刑则是《参不韦》的核心思想，其具体内容包括五则、五行、五音、五色、五味等五个方面，其中，五则又称“五德”，即礼、义、爱、仁、忠，五行即金、木、水、火、土，五音即宫、商、角、徵、羽，五色即青、赤、白、黑、黄，五味即苦、甘、酸、咸、辛，属于战国时期流行的阴阳五行思想。

《参不韦》论述“五刑则”的重点在于将其与职官系统相配，并具体规定了每个职官的职责，以此来指导夏启治理国政。如简文以“五行”与职官“司工、司马、征徒”相配，“征徒”一职未见于传世文献记载，据简文可知即对应文献的“司徒”，这丰富了我们对先秦官制的认识。

本次发布会由出土文献研究与保护中心副主任刘国忠教授主持，清华大学文科建设处处长杨永恒对清华简整理工作予以高度肯定。上海辞书出版社、中西书局社长秦志华介绍了《清华大学藏战国竹简(拾贰)》的编辑、出版情况。中心四位青年教师石小力、马楠、贾连翔、程浩对《参不韦》进行了解读。中心主任黄德宽教授介绍了《清华大学藏战国竹简(拾贰)》的研究整理情况。

据了解，“清华简”于2008年入藏清华大学，自2011年初发布第一辑研究成果以来，清华大学出土文献研究与保护中心以每年一册的速度推出清华简的整理报告。整理报告目前已顺利出版十二辑，整理团队也逐渐形成了老中青结合的学术梯队，整理工作的高效率、高质量得到学界广泛赞誉，也受到海外汉学界的高度重视。(完)


## 岳麓秦简

## 居延汉简

## 备注

> 最后修改时间：2023-03-28 14:45